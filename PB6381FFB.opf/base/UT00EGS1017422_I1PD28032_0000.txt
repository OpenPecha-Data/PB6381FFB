རྫིཔྱཛྈ།ངཔྱརིཪྴ།5བྷེ། །ཕོང།རྔོཔྱཤཱཙྭཏྲཱི།མོཕོཚེཙུ། ངཔྲེ༨།།། །པྲེ ལྒེ ངྷྲུ ཕོ ། ཇམཆོ་སྔོན་བོད་ཡིག་གསར་འགྱུརཁང་གིས་བསྒྲིགས།མི་རིགས་དཔེ་སྐྲུན་ཁང་།

དྲི་བཟང་ཐུལ་བའི་སྨན་ལྗོངས།མཚོ་སྔོན་བོད་ཡིག་གསར་འགྱུར་ཁང་གིས་བསྒྲིགས།མི་རིགས་དཔེ་སྐྲུན་ཁང་།

〈ཉེ་བཅར་རྩོམ་མཛོད་〉རྩོམ་སྒྲིག་ཚོགས་མི།གཙོ་སྒྲིག་པ། དགེ་གཉེན།གཙོ་སྒྲིག་པ་གཞོན་པ། ཚེ་མགོན། བླ་མ་ལྷ།ལག་བསྟར་རྩོམ་སྒྲིག་པ། ཧཱུཾ་ཆེན། གཅོད་པ་ཀླུ་རྒྱལ།ཚེ་རིང་བཀྲ་ཤིས། ཕག་མོ་ཚེ་བརྟན།

དཀར་ཆགདཀར་ཆགདགེ་གཉེན། ་རིག་གནས་ལྗོན་དབང་ལ་སྨོན་པ། ་་་་་་་་་་་་་་་་་་་་་་་་་་་ (1)སྒྲུང་གཏམ།ཆེ་རིང་དོན་གྲུབ།མ་ཅྭང་། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་ (1)ཟླ་བའི་གཏམ་རྒྱུད། ་་་་་་་་་་་་་་་་་་་་་་་་་་་་་་་་་་་་་་་ (5)སྟག་འབུམ་རྒྱལ།མི་ཚེ་ཡི་གླུ་ཚིག ་་་་་་་་་་་་་་་་་་་་་་་་་་་་་་་་་་་་་་་་་་་་་ (8)བསྟན་པ་ཡར་རྒྱས།ལྷ་ཆུ་ལྷ་ཤིང་། ་་་་་་་་་་་་་་་་་་་་་་་་་་་་་་་་་་་་་་་་་་ (16)པདྨ་ཆེ་བརྟན།ལུག་རྫི་གཞོན་ནུ་ཞིག་གི་འདས་རྐྱེན། ་་་་་་་་་་་་་་་་་་་་་ (26)ཤོག་ལྷེ་གཅིག ་་་་་་་་་་་་་་་་་་་་་་་་་་་་་་་་་་་་་་་་་་་་་ (40)དཔལ་ལྡན།མགོ་དཀྲིས་དམར་པོ། ་་་་་་་་་་་་་་་་་་་་་་་་་་་་་་་་་་་་ (47)ཟོན་ཐར་རྒྱལ།དུར་སློག་མཁན། ་་་་་་་་་་་་་་་་་་་་་་་་་་་་་་་་་་་་་་་་་་ (52)དམིགས་བུ། ་ཞྭ་མོ་དམར་པོ། ་་་་་་་་་་་་་་་་་་་་་་་་་་་་་་་་་་་་་་་་་་ (62)— 1 —

དྲི་བཟང་ཐུལ་བའི་སྨན་ལྗོངས།སྐྱབས་ཆེན་བདེ་གྲོལ། ་རླུང་རྟའི་སྨྲེ་ངག ་་་་་་་་་་་་་་་་་་་་་་་་་་་་་་་་་་་་་་་་་་ (74)ནག་པོ་སྐལ་བཟང་།ཀླུ་འབུམ་མི་རྒོད། ་་་་་་་་་་་་་་་་་་་་་་་་་་་་་་་་་་་་་་་་་་ (85)ལྷུབ།་རྩོམ།ལྗང་བུ། ་མིག་ཤེལ་གྱོན་པའི་ཁང་རྩེག ་་་་་་་་་་་་་་་་་་་་་་་་་་་་་་ (109)སྟོང་བསམ། ་་་་་་་་་་་་་་་་་་་་་་་་་་་་་་་་་་་་་་་་་་་་་ (113)བཀྲ་ཤིས་དཔལ་ལྡན།ཁྲོམ་ལམ་དུ་འཕྲད་པའི་ཆར་བ། ་་་་་་་་་་་་་་་་་་་་་་་་་་་ (117)ཨ་ལོ་རིན་ཆེན་རྒྱལ་པོ།ཉི་མ་དང་འགྲོགས་པའི་གླུ། ་་་་་་་་་་་་་་་་་་་་་་་་་་་་་་ (121)གངས་རི་དང་ཉེ་བའི་རང་གཏམ། ་་་་་་་་་་་་་་་་་་་་་་་་ (128)དཀོན་མཆོག་རྡོ་རྗེ།གངས་ཁྲོད་ཀྱི་སྦྲ་གུར་སློབ་གྲྭའི་སྐྱིད་སྡུག ་་་་་་་་་་་་་་་་་་ (137)པདྨ་རིག་འཛིན།འགྱོད་སྣང་མེད་པའི་དགུན་ལྗོངས་ཤིག ་་་་་་་་་་་་་་་་་་ (146)ཁྱུང་བཟང་།གཅེས་ཕྲུག་མ། ་་་་་་་་་་་་་་་་་་་་་་་་་་་་་་་་་་་་་་་་་་ (151)ལྷ་བྱམས་རྒྱལ།བུམ་ཆུང་གི་རྨ་ཁ། ་་་་་་་་་་་་་་་་་་་་་་་་་་་་་་་་་་་་ (153)དོ་སྨྱོན་ཆེ་རིང་བཀྲ་ཤིས།ང་ཚོའི་མི་རབས་འདི། ་་་་་་་་་་་་་་་་་་་་་་་་་་་་་་་་་་་་ (156)— 2 —

དཀར་ཆགམདའ་བཙན་པོ།ཆུ་ལེན་བུ་མོ། ་་་་་་་་་་་་་་་་་་་་་་་་་་་་་་་་་་་་་་་་་་ (158)རྨོག་རུ་ཤེས་རབ་རྡོ་རྗེ། ་བག་ཆགས་ཀྱིས་དཀྲོལ་བའི་རོལ་དབྱངས། ་་་་་་་་་་་་་་་་་་ (160)འབའ་སེང་སྨྱོན།སེམས་གཤིས་ཀྱི་རྒྱང་འབོད། ་་་་་་་་་་་་་་་་་་་་་་་་་་་ (162)བྱང་སྐར།64ག་ཞེན། ་་་་་་་་་་་་་་་་་་་་་་་་་་་་་་་་་་་་་་་་་་་་་ (165)ལྡོང་ཡོན་ཏན་རྒྱ་མཆོ།ང་ལ་གླུ་ཞིག་ལེན་དུ་ཆུགས། ་་་་་་་་་་་་་་་་་་་་་་་་་་་་་་ (168)ཨ་རྡོར།བརྩེ་བ་ཁྲོམ་ཁྲོམ། ་་་་་་་་་་་་་་་་་་་་་་་་་་་་་་་་་་་་་་་ (172)མཛེས་སེ ་གངས་ཐིག་གི་འདབས་རོལ་དུ། ་་་་་་་་་་་་་་་་་་་་་་་་ (177)ཀུན་ཐར་རྒྱལ།གངས་ལྗོངས་གཞོན་ནུ་གསར་བ། ་་་་་་་་་་་་་་་་་་་་་ (182)ས་དཀྱིལ་ཆེ་བཀྲ།དྲན། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་ (186)པདྨ་དབང་རྒྱལ།མེ་ཏོག་གསོ་མཁན་གྱི་རྨི་ལམ། ་་་་་་་་་་་་་་་་་་་་་་་་་་་ (188)རེ་རྐང་གླིང་།ལས་ཉོན་གྱི་སྒྲིབ་པ་དག་པའི་ལེའུ། ་་་་་་་་་་་་་་་་་་་་་་་་ (191)རང་གསལ།བོད་པའི་བུ་ཕྲུག ་་་་་་་་་་་་་་་་་་་་་་་་་་་་་་་་་་་་་་་་་་ (197)— 3 —

དྲི་བཟང་ཐུལ་བའི་སྨན་ལྗོངས།མེ་ལྕེ།ནང་མ་ཁང་དང་སློབ་གྲྭ་ཆེན་མོ་པ། ་་་་་་་་་་་་་་་་་་་་་ (201)ཨ་བུ།བསང་ཁྲི་བཤིག་པའི་ཉེན་ཁ། ་་་་་་་་་་་་་་་་་་་་་་་་་་་ (207)ཞོགས་དུང་།འགྲོ་བ་མིའི་རིགས་ནི་ཚེ་སྲོག་གི་གཤེད་མ་ཡིན་ནམ། (224)དགེ་གཉེན།‘‘སེམས་ཀྱི་ཉི་ཟླའི’’བཀྲགས་མདངས། ་་་་་་་་་་་་་་་་་་ (232)ཀླུ་འབུམ་ཆེ་རིང་།སེམས་ཀྱི་འཁྲུས་གསོལ། ་་་་་་་་་་་་་་་་་་་་་་་་་་་་་་ (257)སྙན་ངགལྗང་བུ།སེམས་ཁྲལ་ཟིརྡོགས་ཤིག ་་་་་་་་་་་་་་་་་་་་་་་་་་་་་་་་་་་་ (259)ནོར་བུ། ་་་་་་་་་་་་་་་་་་་་་་་་་་་་་་་་་་་་་་་་་་་་་ (261)འབྲོང་།ལྷམ་ཆུང་དམར་པོ། ་་་་་་་་་་་་་་་་་་་་་་་་་་་་་་་་་་་་ (264)གངས་འཆོ།རྗེ་མི་ལ་རས་པ ་་་་་་་་་་་་་་་་་་་་་་་་་་་་་་་་་་་་་་་ (265)འཇུ་སྐལ་བཟང་།གསར་དུ་རྙེད་པའི་རྒྱལ་ཁམས། ་་་་་་་་་་་་་་་་་་་་་་་་ (267)སྙན་ངག་པའི་རྒྱལ་ཁམས། ་་་་་་་་་་་་་་་་་་་་་་་་་་་་་་ (269)གཅན་མེ་སྟགརླུང་ལྡང་བའི་སྔ་རོལ། ་་་་་་་་་་་་་་་་་་་་་་་་་་་་་་་་་ (271)སྙན་ངག ་་་་་་་་་་་་་་་་་་་་་་་་་་་་་་་་་་་་་་་་་་་་་་་་ (274)— 4 —

དཀར་ཆགསྨྲེང་བུ།ལམ་གྱ་མ་གྱུ། གཞས་ཐ་མ་ཐོར། ་་་་་་་་་་་་་་་་་་་་་ (276)ཀླུ་ཚང་སྨྱུག་རྩེན།རྐྱང་ཐང་། ་་་་་་་་་་་་་་་་་་་་་་་་་་་་་་་་་་་་་་་་་་ (278)ཕ་ཡུལ་ལ་བཏང་བའི་གཞས། ་་་་་་་་་་་་་་་་་་་་་་་་་་་ (279)སྐྱབས་ཆེན་བདེ་གྲོལ།རྫི་གླུ། བདག་གི་སྐོམ་པ་སེལ་བའི་རྫི་གླུ། ་་་་་་་་་་་་་་་་་་ (280)ན་ཟུག་འཇགས་ཐུབ་པའི་ཕྱིར་དུ་ཁྱོད་ལ་བོས་པ། ་་་་་་་་་ (282)རི་སྔོན་བླ་མ་ཐར།ཁྱོད་རང་ཤིང་ལེབ་དང་སྡོང་སྐམ་ལྟ་བུ་ཞིག་ཡིན་དུས། (284)འབྲོག་བསམ་གཏན།ཤ་མཆིན་པའི་སྟེང་འོག་བརྗེ་གི ་་་་་་་་་་་་་་་་་་་་་་་་་་་ (286)ཞི་བདེ་ཉི་མ།རྒྱུ་རྐྱེན་མང་པོ་མི་དགོས། ་་་་་་་་་་་་་་་་་་་་་་་་་་་་་་ (290)བདེ་སྐྱིད་སྒྲོལ་མ།ཟླ་ཐོ་ཆུ་མོ་དགུ་མདུད། ་་་་་་་་་་་་་་་་་་་་་་་་་་་་་་་་་ (292)གེ་སར།མཚན་ཅེས་མང་པོ་ཞིག་ལ། ་་་་་་་་་་་་་་་་་་་་་་་་་་་་་་ (297)ཁེར་སྐྱེས།ཆུང་མ་དྲན་པ། ་་་་་་་་་་་་་་་་་་་་་་་་་་་་་་་་་་་་་་་ (299)ཁྲི་སེམས་དཔའ།འགྲུལ་བཞུད་རིང་མོ། ་་་་་་་་་་་་་་་་་་་་་་་་་་་་་་་་་ (302)མཆོ་བུ་དགའ་བདེ།གྲོང་སྡེ་ཆེན་པོ། ་་་་་་་་་་་་་་་་་་་་་་་་་་་་་་་་་་་་་་་་་་ (309)— 5 —

དྲི་བཟང་ཐུལ་བའི་སྨན་ལྗོངས།གཉའ་གོང་ལྷ་སྟེ།དུས་སྐབས་དེ་ཚོ། ་་་་་་་་་་་་་་་་་་་་་་་་་་་་་་་་་་་་་་་ (311)བསྒྲལ་རྡོ།ཁ་བ་དང་པོ། ་་་་་་་་་་་་་་་་་་་་་་་་་་་་་་་་་་་་་་་་་་ (315)ཟུར་བཀོད།ཞོགས་དུང་།སྒལ་༔རྡོགས། ་་་་་་་་་་་་་་་་་་་་་་་་་་་་་་་་་་་་་་་་་་ (318)ལྗང་བུ།ཕེབས་སྐྱེལ་སྨྲེ་སྔགས་སུམ་སྒྲིལ། ་་་་་་་་་་་་་་་་་་་་་་་་ (321)འབར་རྡེའུ།མི་བུ། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་ (322)འབྲོང་། ་ཚིག་རྐང་བདུན་མའི་སྙན་ངག་གི་ཞུ་གསོལ། ་་་་་་་་་་་་ (323)བྱང་སྐར།སྙན་ངག་པ་ནམ་ཡང་བཞུད་མི་སྲིད། ་་་་་་་་་་་་་་་་་་ (325)དཔལ་ལྡན་རྒྱ་མཆོ།ཕུལ་བྱུང་བ། ་་་་་་་་་་་་་་་་་་་་་་་་་་་་་་་་་་་་་་་་་་ (327)ཁ་སྒང་བཀྲ་ཤིས་ཚེ་རིང་།མི་རིགས་ཀྱི་ལ་རྒྱ་སྙིང་རྩེ་ནས་འབར་བའི་སྙན་ངག་པ་ཡི་དམ་ཚེ་རིང་དུས་གཏན་དུ་ང་ཚོའི་སེམས་ཁོང་དུ་གནས་ངེས།(329)མེ་ལྕེ། ་ནུབ་བཞུད་ཀྱི་གངས་སེང་ ་་་་་་་་་་་་་་་་་་་་་་་་་་་ (331)—དྔྷ 6 —

དཀར་ཆགསྒྲོལ་དཀར་སྐྱིད།ཕངས་པའི་སྐྱེལ་མ་ཞུ། ་་་་་་་་་་་་་་་་་་་་་་་་་་་་་་་་་ (333)རྟ་ནག་ཟླ་བ་གཞོན་ནུ།སེམས་མདངས་རི་མོར་བྲིས་པའི་སྙན་ཚིག ་་་་་་་་་་་་་་་་་་ (334)མཆོ་བུ་དགའ་བདེ།སྙན་ངག་པ་ཡི་དམ་ཚེ་རིང་། ་་་་་་་་་་་་་་་་་་་་་་་་་་་ (336)དབང་དྲག་རྒྱལ།སེམས་ཀྱི་མྱ་ངན། ་་་་་་་་་་་་་་་་་་་་་་་་་་་་་་་་་་་་ (339)ཁྱུང་ཐར་རྒྱལ།སེམས་པའི་རི་རབ་ཉིལ་སོང་། ་་་་་་་་་་་་་་་་་་་་་་་་་་་་ (340)མདོ་སྨད་ཧེ་རུ་ཀཁ་བའི་མི། ་་་་་་་་་་་་་་་་་་་་་་་་་་་་་་་་་་་་་་་་་་ (343)མཇུག་བྱང་། ་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་ (346)

རིག་གནས་ལྗོན་དབང་ལ་སྨོན་པ།རིག་གནས་ལྗོན་དབང་ལ་སྨོན་པ།ད་ 〈ཉེ་བཅར་རྩོམ་མཛོད〉སྤེལ་འགོ་ཚུགས་པར་ཞུས་པ།ཉེ་བའི་ལོ་འགའི་ནང་། ཏང་ཀྲུང་དབྱང་གིས་རང་རེའི་རྒྱལ་ཁབ་ཀྱི་གསར་འགྱུར་དྲིལ་བསྒྲགས་ལས་རིགས་ལ་ཡང་དང་ཡང་དུ‘‘ཉེ་བཅར་གསུམ’’གྱི་རེ་འདུན་ཏེ། ‘‘དངོས་གནས་དང་ཉེ་བར་བཅར་བ། འཚོ་བ་དང་ཉེ་བར་བཅར་བ། མང་ཚོགས་དང་ཉེ་བར་བཅར་བ’’བཅས་བཏོན་ཞིང་།སྔོན་བས་བཟང་བར་རྒྱལ་ཁབ་ཀྱི‘‘དཔལ་ཡོན་རྣམ་གསུམ’’གོང་དུ་སྤོལ་བར་ཞབས་ཕྱི་དགོས་ཚུལ་ནན་སྟོན་གནང་ཕྱིན། གསར་འགྱུར་དྲིལ་བསྒྲགས་ལས་དོན་ཙམ་གྱིས་མ་ཟད་པར། རིག་གནས་ལས་དོན་སྤྱི་ནས་ཀྱང་ཐད་ཀར་སྤྱི་ཚོགས་འཕེལ་རྒྱས་ཀྱི་དགོས་མཁོ་ཚིམ་པར་བྱ་དགོས་པའི་རེ་འདུན་བཏོན།ད་ལན་ངེད་ཚགས་པར་ཁང་གིས〈མཚོ་སྔོན་བོད་ཡིག་གསར་འགྱུར〉སྤེལ་འགོ་ཚུགས་ནས་ལོ་ངོ55འཁོར་བར་རྟེན་འབྲེལ་ཞུ་བའི་ཚུལ་གྱིས〈ཉེ་་བཅར་རྩོམ་མཛོད〉ཅེས་པའི་མུ་ལྡན་དེབ་ཕྲེང་འདི་སྤེལ་བའི་འགོ་བཟུང་།དེབ་ཕྲེང་འདིའི་ཁག་དང་པོ་ལ་དེབ་བཞི་འདུས་ཤིང་། རང་རེའི་ཚགས་པར་དུ་ལོ་མང་པོའི་རིང་བཀོད་ཟིན་པའི་གསར་འགྱུར་བརྩམས་ཆོས་དང་རྩོམ་རིག་བརྩམས་ཆོས་དང་རྩོམ་རིག་དཔྱད་མོལ་དང་རྩོམ་རིག་མི་སྣ་ངོ་སྤྲོད་བཅས་་ཕྱོགས་ཀྱི་རྩོམ་ཡག་ཤོས་ལས་ཚོད་འཛིན་ངེས་ཅན་ཞིག་ཡོད་པར་ཕྱོགས་སྒྲིག་བྱས་ཡོད་པ་ཡིན། དེ་ཡང་། འདི་ནི་ལོ་མང་པོའི་ཡུན་དུ་རིམ་པ་སོ་སོའི་ཏང་སྲིད་དབུ་ཁྲིད་དང་ཞིང་ཆེན་ཕྱི་ནང་གི་རྒྱ་ཆེའི་རིག་གནས་ལས་གཉེར་པ་་ 1 ་

ཉེ་བཅར་རྩོམ་མཛོད།དང་མི་དམངས་མང་ཚོགས་ཀྱིས་ང་ཚོར་རྒྱབ་སྐྱོར་ཐུགས་ཁུར་གནང་བར་དྲིན་ལན་མ་བརྗེད་པའི་སེམས་ཙམ་མཚོན་པའི་ལེགས་སྐྱེས་སུ‘‘མེ་ཏོག་ཆུང་ཡང་ལྷ་རྫས’’ཚུལ་དུ་ཕུལ་བ་ཡིན། 〈དྲི་བཟང་ཐུལ་བའི་སྨན་ལྗོངས〉ནི་སྒྲུང་གཏམ་དང་ལྷུག་རྩོམ་དང་སྙན་ངག་སོགས་ཀྱིས་གྲུབ་པའི་རྩོམ་རིག་བརྩམས་ཆོས་ཀྱི་དེབ་ཅིག་ཡིན། སྤྱིར་བོད་ཡིག་ཏུ་རྩོམ་རིག་སྤེལ་བའི་སྲོལ་རྒྱུན་རིང་ཡང་།སྲོལ་གསར་འབྱེད་པའི་ཕྱོགས་ནས་ད་དུང་འབད་དགོས་པར་གཞིགས་ནས་ཁྱད་ཆོས་ངེས་ཅན་ལྡན་པའི་བརྩམས་ཆོས་བཏུས་ནས་བསྒྲིགས་པ་ཡིན་ལ།ནང་སྒོས་རིང་ཐུང་གི་ཚད་ཚགས་པར་དུ་འགོད་འཚམ་ལ་སྔོན་གྱི་སྲོལ་ལམ་ཡངས་བསྐྱེད་ལ་ཕན་པར་དམིགས་ནས་ལྷུག་རྩོམ་གྱིས་གཙོ་བ་བཟོས་ཡོད་ཅིང་།འདི་ནི་སྲོལ་རྒྱུན་ལྡན་པའི་རིག་ཁག་དེ་ཕུན་སུམ་ཇེ་ཚོགས་སུ་གཏོང་བའི་འདུན་པ་མཚོན་ཙམ་ལགས། 〈ནགས་ཀློང་ཁུ་བྱུག་འདུ་གནས〉ནི་དེང་རབས་བོད་ཡིག་གི་རྩོམ་རིག་གསར་རྩོམ་ཐད་གྲུབ་འབྲས་མངོན་གསལ་བླངས་དང་ལེན་བཞིན་པའི་རྩོམ་པ་པོ་ངོ་སྤྲོད་དང་ཁོང་རྣམ་པའི་འཐུས་ཚབ་ཏུ་རུང་བའི་རྩོམ་རེ་གཉིས་ངོ་སྤྲོད་ཚུལ་དུ་བསྒྲིགས་པ་ཡིན། 〈མུ་ཏིག་གླིང་གི་དགའ་སྟོན〉ནང་དུ་རྩོམ་རིག་དཔྱད་མོལ་གྱི་རིགས་བསྒྲིགས་ཡོད། སྔ་མ་བོད་ཀྱི་དེང་རབས་རྩོམ་རིག་ལོ་རྒྱུས་འབྲི་བར་མཐུན་རྐྱེན་བཟོས་པ་ཡིན་པས་རིག་ཁག་གསར་བ་བསྐྲུན་པར་གཞིགས་པ་དང་། ཕྱི་མ་བོད་ཡིག་བརྒྱུད་པའི་རྩོམ་རིག་དཔྱད་མོལ་ད་རུང་ཞན་པ་ལ་སྐུལ་སྤེལ་དང་། བོད་དུ་ད་རུང་རྩོམ་རིག་མཐའ་དཔྱད(སྤྲལྷངྒེཁུསྙེཚོ༄སྤྲཛེེཨཱོཾཁུམི་1)ཀྱི་རིག་ཁག་ཆགས་མེད་པ་དེ་འཐུས་ཚང་ཡོང་ཆེད་བསྒྲིགས་པ་ཡིན། 〈གོམ་སྟབས་དང་ཞབས་རྗེས〉ནི་གསར་འགྱུར་གྱི་རྩོམ་བཏུས་ཏེ། བོད་ཡིག་སྟེང་ནས་ད་རུང་གསར་འགྱུར་རིག་པའི་རིག་ཁག་དར་མེད་པར་གཞིགས་ནས་འདིའི་ལམ་སྲོལ་འབྱེད་པར་མཐུན་རྐྱེན་ཙམ་བཟོས་པ་ཡིན།2 ་

རིག་གནས་ལྗོན་དབང་ལ་སྨོན་པ།རྩོམ་རིག་ནི་དམངས་སྤྱི་ལ་དབང་བའི་ཁྱད་ཆོས་འཛིན་ཞིང་། མི་་་་དམངས་ཀྱི་རླབས་པོ་ཆེ་བའི་སྤྱི་ཚོགས་ལག་ལེན་དང་ཕུན་སུམ་ཚོགས་པའི་འཚོ་བ་རོལ་སྟངས་དང་ཡིད་དུ་འོང་བའི་ཆགས་སྡང་རྣམ་འགྱུར་བཅས་ནི་རྩོམ་རིག་གི་བརྗོད་དོན་ཐམས་ཅད་ཀྱི་འབྱུང་ཁུངས་ཡིན་ལ། འདི་དག་གསལ་ལྷང་བརྙན་འདྲ་དང་བཅས་པར་མཚོན་པའི་འགན་བབས་ཁུར་འདུག་པ་ནི་རྩོམ་རིག་ལྗོན་དབང་ཉིད་ཀྱི་ཚེ་དཔལ་ཉམས་མེད་རིང་དུ་འཛིན་པའི་རྒྱུ་མཚན་་དུའང་གྱུར་ཡོད། རྩོམ་རིག་གི་ངོ་བོ་ཉིད་ཅི་ཡིན་པ་ལ་ཁ་ཚོན་གཅོད་སླ་བ་ཞིག་མིན་ན་ཡང་། རིམ་བྱོན་མཁས་མཆོག་རྣམས་ཀྱིས་ཡང་ཡང་དཔྱད་ནས་བྱེ་མ་ལས་གསེར་བཙགས་ཡོང་བའི་གནད་རྙེད་པ་ལྟ་ན། རྩོམ་རིག་ནི་ངག་གི་སྒྱུ་རྩལ་ལ་བརྟེན་ནས་དངོས་གནས་ལས་ལྟ་བ་མཐོ་བ་དང་། དངོས་གནས་ལས་གོ་བ་ཟབ་པ་དང་། དངོས་གནས་ལས་འབུར་དུ་ཐོན་པ་དང་། དངོས་གནས་ལས་འཚོ་བའི་དོན་དམ་རྟོགས་པའི་ཚུལ་དུ་མཚོན་འགོད་བྱུང་བ་ན།ཡོང་ཁུངས་དམངས་ཡིན་ལ་འཕྲོད་ཡུལ་ཡང་དམངས་ཡིན་པའི་ནང་རྐྱེན་་་་་གནས་ཕྱིར། དེ་ནི་སྤྱི་ཚོགས་འཕེལ་འགྱུར་གྱི་འཕར་རྩ་བརྟག་གནས་ཤིག་དང་དམངས་ཀྱི་འཚོ་བར་བླང་དོར་བསླབ་པའི་གནས་ཤིག་ཡིན་ལ། འགྲོ་བ་མིར་ལྟུང་ཤན་གྱི་གཤིས་ཀྱང་ཞོར་དུ་ལྡན་པའི‘‘རྣམ་ཤེས’’དེ་ཡ་རབས་དཔལ་ཡོན་ཅན་གྱི་ཕྱོགས་སུ་ངང་གིས་འདྲེན་པའི་ཡོན་ཏན་བསྐྱང་ཡོང་བ་ཡིན།སྲིད་ཞི་གཉིས་ལས་མངོན་སྲིད་སྤྱི་ཚོགས་ཀྱི་དོན་སྐྱོང་བར་སྤྲས་བརྗོད་དང་་འཁྱོག་བརྗོད་ཀྱི་སྒྱུ་རྩལ་ཐབས་ལམ་ནས་གནས་ཚུལ་དུ་གནས་ལུགས་སྟོན་་་འགྱུར་བ་ནི་ཉིད་ཀྱི་ཁྱད་ཆོས་ལྷང་ངེ་བ་ཞིག་རེད། གསར་འགྱུར་ལའང་་དམངས་སྤྱི་ལ་དབང་བའི་ཁྱད་ཆོས་ཡོད་ཅིང་། བརྗོད་བྱ་འཛིན་སྟངས་ཀྱི་ཆ་ནས་བརྙན་འདྲ་དང་བཅས་པར་མཚོན་དགོས་པའི་ངེས་པ་མེད་པ་དང་།སྤྲས་བརྗོད་དང་འཁྱོག་བརྗོད་དང་སྒྱུ་འཕྲུལ་ལྟ་བུའི་ཉམས་སྣང་མི་བཟོ་བ་དང་།3 ་

ཉེ་བཅར་རྩོམ་མཛོད།དངོས་གནས་ལས་ལྟ་བ་མཐོ་བ་དང་གོ་བ་ཟབ་པ་དང་འབུར་དུ་ཐོན་པ་དང་འཚོ་བའི་དོན་དམ་རྟོགས་པ་བཅས་ཐད་ནས་རྩོམ་རིག་ལས་དམའ་བ་ཙམ་ལས་ཤིན་ཏུ་ཉེ་མཚུངས་ཡིན་སྲིད། དེང་གི་དུས་འདིར་ག་འདྲའི་ཡག་པར་སྣང་ཞིང་ཡིད་དུ་འོང་བའི་དོན་དག་ལ་བསྔགས་སྐུལ་གཏོང་རྒྱུ་ཡོད་པ། ག་འདྲའི་རིན་ཐང་ལྡན་ཞིང་གཟེངས་སུ་འདོན་འཚལ་བའི་དོན་དག་དར་སྤེལ་གཏོང་རྒྱུ་ཡོད་པ། ག་འདྲའི་མ་རབས་ཐ་ཤལ་གྱི་དོན་དག་ལ་མཚང་འབྱིན་ལྕག་གཞུས་གཏོང་རྒྱུ་ཡོད་པ། འདི་དག་ནི་གསར་འགྱུར་གྱི་དམིགས་བྱ་ཡིན་ལ་རྩོམ་རིག་གི་དམིགས་བྱ་ཡང་ཡིན་པས། འདི་གར་འདུས་པའི་རྩོམ་རིག་བརྩམས་ཆོས་དང་གསར་འགྱུར་བརྩམས་ཆོས་ཀྱང་འདི་ནང་བཞིན་ལག་བསྟར་བྱས་པའི་གྲུབ་འབྲས་ལགས།‘‘ཉེ་བཅར་གསུམ’’ཟེར་བའི་དམིགས་གནད་དེ་དངོས་གནས་སུ་སྣང་བའི་སྐབས་བབ་དགོས་མཁོ་དང་འཚོ་བ་ལས་ཐོན་པའི་སྐབས་བབ་དགོས་མཁོ་དང་མང་ཚོགས་ལ་ཕྲད་པའི་སྐབས་བབ་དགོས་མཁོ་ཚིམ་པར་བྱེད་པ་ལ་ཁ་གཏད་ཡོད་པ་རེད། ཉེ་བཅར་གྱི་ལྡོག་ཟླ་རྒྱང་བཀྱེད་པ་ཡིན་ངེས། ཉེ་བར་བཅར་བའི་དམིགས་གནད་ཀྱི་ལྡོག་ཟླའི་དོན་ནི་སྐབས་བབ་དང་ཐད་ཀར་གྱི་དགོས་མཁོར་བརྩི་འཇོག་དང་ལེན་མི་བྱེད་པ་ལ་གོ ། གལ་ཏེ་ཁྱེད་ཀྱིས་བྲིས་པའི་རྩོམ་མམ་གཉེར་བཞིན་པའི་རིག་གནས་གང་དེ་དངོས་གནས་དང་འཚོ་བ་དང་མང་ཚོགས་དང་རྒྱང་བཀྱེད་ཅིང་། སྐབས་སུ་བབ་པའི་ཐད་ཀར་དགོས་གཏུག་ལ་བརྩི་འཇོག་དང་ལེན་མ་བྱས་ཚེ། ཕན་མི་ཐོགས་པ་མིན་པའི་དབང་དུ་བཏང་ན་ཡང་། གོས་ལྷམ་ཕྱི་ནས་ཟ་འཕྲུག་ལངས་སར་འབྲད་པ་དང་གཉིས་སུ་མེད་པས། གང་དང་སུ་ཡིས་དམིགས་བཙུགས་ནས་ཁྱེད་ཀྱི་གྲུབ་འབྲས་ལ་མཐོང་ཆུང་བྱས་པ་མིན་ན་ཡང་། དངོས་གནས་དང་འཚོ་བ་དང་མང་ཚོགས་ཀྱིས་ཀྱང་ཁྱེད་ཀྱི་ལས་ཀ་དེར་བརྩི་འཇོག་དང་ལེན་ཐད་ནས་རྒྱང་་ 4 ་ ་

རིག་གནས་ལྗོན་དབང་ལ་སྨོན་པ།བཀྱེད་སྲིད་པ་རེད། ཡང་ན། ཡ་རབས་སུ་སྙེག་པ་ནི་མིའི་རང་གཤིས་དང་སྤྱི་ཚོགས་ཀྱི་ངོ་བོ་དང་སྦྲགས་མར་གནས་པའི་ཁྱད་ཆོས་ཤིག་ཡིན་སྲིད་མོད།འོན་ཏེ་དེ་དང་འགལ་ཟླ་གཅིག་གྱུར་གྱི་ཚུལ་དུ་མིའི་རིགས་ལ་ད་རུང་མ་རབས་ལྟུང་ཤན་གྱི་རང་གཤིས་དང་སྤྱི་ཚོགས་འཕེལ་ཕྱོགས་དང་ཕྱིན་ཅི་ལོག་པ་ཞིག་ཀྱང་ལུས་དང་གྲིབ་མ་ཇི་བཞིན་ཡོད་པས། རིག་གནས་ཀྱི་ལས་ཀ་ཐམས་ཅད་པོ་ཡར་འཕེལ་སྔོན་ཐོན་གྱི་ཕྱོགས་དང་མཐུན་པའི་ངེས་པ་མེད། འདི་བཞིན་དུ་ཉེ་བཅར་གྱི་རིག་གནས་ལས་ཀ་ལའང་ལྷད་སྐྱོན་མི་འདྲེས་པ་དང་རྫུན་འཁྲུལ་མི་འབྱུང་བ་ཞིག་ག་ལ་ཡིན། ཡིན་ན་ཡང་བཅར་ཉེ་བའི་དབང་དུ་དང་ལེན་འཐོབ་སླ་བ་དང་འཐོབ་པ་ཁྱབ་ཆེ་བའི་རྐྱེན་གྱིས་ལྷད་སྐྱོན་སེལ་མགྱོགས་པ་དང་དེའི་ཕྱིར་བདེན་རྫུན་བརྡར་མྱུར་བའི་ཁྱད་ཆོས་འཛིན་པས། ཡར་འཕེལ་སྔོན་ཐོན་གྱི་ཆོས་ཅན་དང་ཡང་བཅར་ཉེ་བ་ཡིན་སྲིད། ‘‘ལག་ལེན་ནི་བདེན་ལུགས་བཤེར་བའི་གཞན་བཀག་ཚད་གཞི་འབའ་ཞིག་ཡིན’’ཞེས་པའི་ལེགས་བཤད་འདི་ནས་ཀྱང་། བདེན་པ་རྙེད་དགོས་ན་བཅར་ཉེ་མིན་དང་ལག་ལེན་དང་འབྲེལ་དམ་མིན་བཅས་ལ་རག་ལས་ཡོད་པ་མངོན་ཤུགས་གཉིས་ནས་ཤེས།དེ་ཡང་། རྣམ་པ་གང་ཡང་རུང་བའི་རིག་གནས་ཤིག་ཆགས་ཟིན་པ་ན། དེ་ལ་འཆུན་སྐུལ་གཉིས་ཀྱི་བྱེད་ནུས་ཡོད་པ་ཡིན། སྲོག་གཅོད་མི་རུང་ཞེས་པའི་རིག་གནས་ལྟ་བ་འདི་ཆགས་ཕྱིན། མི་གསོད་རྟ་འདེད་དམ་མི་ཤི་རྟ་འགྱེལ་ལྟ་བུའི་ཉེས་དམིགས་འགོག་པ་དང་། སྐྱེ་ཁམས་ཀྱི་དངོས་པོ་ཀུན་དང་མཛའ་མཐུན་ངང་འཚོ་བ་རོལ་ནས་ཕྱི་མའི་ཕྱི་མར་འཚོ་རྟེན་སྐྱོང་བའི་ཐད་ནས་འཆུན་རྐྱེན་དུ་འགྱུར་སྲིད། ཡིན་ན་ཡང་། རིག་གནས་དེ་འདྲའི་ཁོར་ཡུག་ནས་ཉ་ལས་སྐྱོང་བ་དང་བཤས་ཚོང་རྒྱག་པ་ལྟ་བུའི་ལག་ལེན་ལ་ཚོད་འཛིན་བྱེད་པ་མྱོང་གྲུབ་ཡོད་པ་དེ་བཞིན། འཆུན་རྐྱེན་དེས་ཕྱིན་ལོག་ལ་ཚོད་འཛིན་བྱེད་པ་ཙམ་གྱིས་མ་ཟད་པར་ཡར་འཕེལ་ལའང་ཚོད་འཛིན་བྱེད་སྲིད། འོན་ཏེ་གཙོ་5 ་

ཉེ་བཅར་རྩོམ་མཛོད།བོ་ཕྱིན་ལོག་ལ་ཚོད་འཛིན་པ་རེད། སྐུལ་རྐྱེན་དེས་ཡ་རབས་ལ་སྐུལ་འདེད་ཙམ་གྱིས་མ་ཟད་པར་མ་རབས་ལའང་སྐུལ་འདེད་བྱེད་སྲིད། འོན་ཏེ་གཙོ་བོ་ཡ་རབས་ལ་སྐུལ་འདེད་བྱེད་པ་རེད། དེའི་ཕྱིར་མི་དམངས་ཀྱི་དངོས་གནས་ལག་ལེན་དང་འཚོ་བར་བཅར་ཉེ་བའི་རིག་གནས་སྤེལ་ན། སྐུལ་རྐྱེན་གྱི་དྲང་ཕྱོགས་ཡོན་ཏན་ཆེས་ཆེར་གཏོང་བ་དང་འཆུན་རྐྱེན་གྱི་ལྡོག་ཕྱོགས་བྱེད་ནུས་ལས་སྒྲོལ་བར་འགྲོ་བའི་ཕན་ཡོན་དེ་རྒྱང་བཀྱེད་པའི་རིག་གནས་ལས་ལྡབ་་འགྱུར་གྱིས་བཟང་བ་ཤིན་ཏུ་གསལ། རྒྱུ་མཚན་འདིའི་དབང་དུ་ཉེ་བར་་་བཅར་བའི་རིག་གནས་སྤེལ་ན་ནི་ཡར་འཕེལ་སྔོན་ཐོན་གྱི་ངོ་བོ་དང་ཡང་ཐག་ཉེ་བ་རེད། ཉེ་བཅར་རིག་གནས་སྤེལ་བའི་མི་ལ་རྒྱང་བཀྱེད་རིག་གནས་སྤེལ་བའི་མི་ལས་རིག་གནས་དང་ལག་ལེན་བྱང་ཚད་ཐད་ཀྱི་བླང་བྱ་དེ་བས་མཐོ་བ་རེད། ཁོ་ཚོ་རིག་གནས་ལ་མཁས་ཤིང་རིག་གནས་ལག་ལེན་ལ་འཇོན་ཐང་ལྡན་དགོས་པ་མ་ཟད། ཡིག་ཐོག་གམ་རིགས་གཞུང་ཙམ་གྱིས་མི་ཆོག་པར།སྤྱི་ཚོགས་ལ་བརྟག་མཁས་ཤིང་སྤྱི་ཚོགས་ལག་ལེན་ནང་ཐད་ཀར་ཞུགས་ནས་སྐབས་བབ་དོན་བྱ་ཡག་འཁྱོངས་ལའང་འཇོན་ཐང་ལྡན་དགོས། རྒྱང་བཀྱེད་རིག་གནས་གཉེར་སྟངས་ལས་མང་ཤོས་དེ་མི་སྒེར་གྱིས་ཡུན་རིང་ལས་བྱའི་རྣམ་པ་ཅན་ཞིག་ཡིན་ལ། ཉེ་བཅར་རིག་གནས་གཉེར་སྟངས་ལས་མང་ཤོས་ནི་སྡེ་ཁག་གམ་དེ་བས་ཁྱབ་ཆེ་བའི་ཁོངས་ཀྱི་མཉམ་ལས་ལ་བརྟེན་འདུག དེ་ལ་ཁབ་གསོག་ནས་སྙུང་བུ་དང་སྐུང་བུ་གསོག་ནས་གྲི་ལྟ་བུའི་བརྒྱུད་རིམ་ཞིག་ཀྱང་རྟག་ཏུ་སྣང་། དེ་ལྟ་ན་ཙག་ཙིག་གསོག་ནས་མ་ལག་ཅན་ཞིག་སྐྱོང་བ་དང་།སྐབས་ཕྲད་གཉེར་ནས་ཡུན་རིང་ལ་ཕན་པ་ཞིག་སྐྲུན་པ། རགས་རོབ་གསོག་ནས་ཞིབ་རྒྱས་ཅན་ཞིག་བཟོ་བའི་གཉེར་རིམ་ཞིག་བརྒྱུད་ཀྱི་ཡོད་པའང་ཉིད་ཀྱི་རང་བཞིན་དབང་དུ་གྱུར་ཡོད། ད་ལན་ངེད་ཚགས་པར་ཁང་གིས〈ཉེ་བཅར་རྩོམ་མཛོད〉བསྒྲིགས་པའང་འདི་ལུགས་སུ་ལད་མོ་བྱས་པ་ཡིན།6 ་

རིག་གནས་ལྗོན་དབང་ལ་སྨོན་པ།ཉེ་བཅར་རིག་གནས་སྤེལ་རྒྱུ་དེ་རིག་གནས་མ་ལག་གསར་པ་ཞིག་སྐྲུན་པའི་འཇུག་སྒོ་གལ་ཆེན་ཞིག་ཡིན་སྲིད། རང་དོན་འཁྱོངས་པའི་ཁྱིམ་ཚང་ཞིག་ལ་མཚོན་ན། དུས་སྲོལ་ཡུལ་སྲོལ་དང་འཚམ་པའི་ནང་ནོམ་ཕུག་ནོར་དང་ཅ་ག་ཅ་ལག་འཛོམས་དགོས་པ་ནང་བཞིན། རྒྱལ་ཁབ་བམ་མི་རིགས་ཤིག་གི་ཆ་ནས་བཤད་ཀྱང་། དུས་རབས་དང་མཐུན་ཞིང་འཛམ་གླིང་མི་་རིགས་གཞན་དག་ལས་རང་ཚུགས་ལྕོགས་པའི་དཔལ་འབྱོར་དང་རིག་གནས་དང་ཚན་རྩལ་གྱི་སྟོབས་འབྱོར་ཞིག་ཅིས་ཀྱང་དགོས་པ་རེད། དེ་ལྟར་ཡིན་ན་ད་གཟོད་ཛ་དྲག་ཆེ་བའི་སྤྱི་ཚོགས་འགྲན་རྩོད་ནང་ནས་ཡུན་བརྟན་ཕམ་མིན་གྱི་གོ་གནས་ཤིག་འཛིན་ངེས། རང་རེའི་རྒྱལ་ཁབ་ཀྱིས་གྲལ་རིམ་འཐབ་རྩོད་གནད་དུ་བཟུང་བའི་ཇུས་ཆེན་བསྒྱུར་ནས་དཔལ་འབྱོར་ཐད་ཀྱི་འཛུགས་སྐྲུན་ལྟེ་ བ་བྱས་ ཏེ་བཅོས་ བསྒྱུར་སྒོ་འབྱེད་ཀྱི་ཇུས་ཆེན་ལག་ བསྟར་བྱས་ཚུན།དཔལ་འབྱོར་དང་རིག་གནས་དང་ཚན་རྩལ་བཅས་ཀྱི་ཕྱོགས་གང་མང་ནས་འཛམ་གླིང་ཡོངས་ཀྱི་མིག་ལྡན་ཧ་ལས་པའི་བྱས་རྗེས་བཞག་ཡོད། ད་ལྟའི་ཀྲུང་གོ་ནི་འཛམ་གླིང་དཔལ་འབྱོར་གོང་སྤེལ་དང་ཞི་བདེ་རྒྱུན་སྐྱོང་ཐད་ཀྱི་སྒུལ་སྟོབས་འབྱུང་གནས་ཤིག་ཏུ་གྱུར་ཡོད། འོན་ཀྱང་འཕེལ་རྒྱས་སུ་ཕྱིན་ཆེ་བའི་རྒྱལ་ཁབ་དང་བསྡུར་ན་ད་རུང་ཧེ་བག་མི་ཆུང་བ་ཡོད་པ་དང་། ནང་སྒོས་དཔལ་འབྱོར་འཕར་སྣོན་འབྱུང་སྟངས་དང་རང་བདག་ཤེས་བྱའི་ཐོན་དབང་གིས་དཔལ་འབྱོར་དང་ཚན་རྩལ་ལ་བཟོ་བའི་ཤུགས་རྐྱེན་ཐད་ནས་མངོན་་་གསལ་དུ་ཞན་པ་ཡིན་ཕྱིར། ཚན་རིག་དང་མཐུན་པའི་འཕེལ་རྒྱས་ལྟ་བ་ལག་ཏུ་བསྟར་བར་དོ་སྣང་བྱེད་པ་དང་། གྲོན་ཆུང་ཅན་གྱི་སྤྱི་ཚོགས་སྐྲུན་པར་དོ་སྣང་བྱེད་པ། གསར་འབྱེད་ཅན་གྱི་སྤྱི་ཚོགས་སྐྲུན་པར་དོ་སྣང་བྱེད་པ་བཅས་ཀྱི་བྱེད་ཕྱོགས་སྲིད་ཇུས་རབ་དང་རིམ་པར་བཏོན་ཞིང་ལག་ལེན་བྱེད་བཞིན་པའི་སྒང་ཡིན། རང་རེའི་བོད་ཁུལ་དག་ལ་མཚོན་ན། གཞུང་པོ་ཏི་ག་ཚོད་7 ་

ཉེ་བཅར་རྩོམ་མཛོད།ལྡན་པ་དང་བཅུ་ཕྲག་རིག་གནས་ཀྱི་གཟི་བརྗིད་གང་འདྲ་ཡིན་པར་འུད་སྒྲོག་བསྐྱར་ཟློས་ཚུལ་གྱིས་ཡིད་ཚིམས་པར་འདུག་པའི་སྐབས་ཤིག་མིན་ཚོད་རེད།དེ་དག་ནི་བྲན་གཡོག་སྤྱི་ཚོགས་ནས་བཀས་བཀོད་རྒྱུད་འཛིན་སྤྱི་ཚོགས་སུ་་ཞུགས་པ་དང་། སྔ་ཐོག་གི་འཐོག་སྒྲུག་དཔལ་འབྱོར་དང་གཤོར་རྔོན་དཔལ་འབྱོར་ནས་རང་བྱུང་ཆ་རྐྱེན་ལ་བརྟེན་པའི་ཞིང་ཕྱགས་དཔལ་འབྱོར(རང་བྱུང་བྱོ ཞེ ཤཱ༥ ཞུགས སྐབས མེརིའི དབོན རྣམ གསམ ག྅༢སྐུཐདང།༩༥་ཁུར བསྡོ་ད་ཐབ་།)ངཀུ་དྲན) ་ ་ ་ ་ ་ ། ་ད་ ད་ཝ་ ་ ་ ་དབྱི ་ད་ །་་པའི་སྔོན་བྱོན་དམ་པ་རྣམས་ཀྱིས་སྔ་བཟང་རྒྱུན་སྐྱོང་དང་གཞན་བཟང་དཔེ་གཡར་དང་གཞི་དེ་ནས་གསར་འབྱེད་བྱས་པར་བརྒྱུད་ནས་རང་རིགས་ལ་་་བཞག་པའི་ནང་ནོམ་ཕུག་ནོར་རེད། དེས་ན་བཀས་བཀོད་རྒྱུད་འཛིན་སྤྱི་ཚོགས་ནས་མ་རྩ་རིང་ལུགས་སྤྱི་ཚོགས་སུ་ཞུགས་པ་དང་། རང་བྱུང་དཔལ་འབྱོར་ནས་རླངས་སྒུལ་གློག་སྒུལ་འཕྲུལ་ཆས་སོགས་ཀྱིས་མཚོན་པའི་བཟོ་ལས་སྤྱི་ཚོགས་སུ་ཞུགས་སྐབས། འུ་ཅག་གིས་རིག་གནས་ནང་ནོམ་ཕུག་ནོར་དང་ཅ་ག་ཅ་ལག་ཅི་ཞིག་བསྲེལ་ཡོད་ཅེས་པ་ན། ཡིད་མུག་མུག་དང་ཞེ་སྐྱོ་སྐྱོ་ཚུལ་དུ་འདུག་པའམ་ཨུ་ཚུགས་ཅན་ཁ་ཤས་ཀྱིས་ངེད་ཅག་ལ་དེ་འདྲ་མ་ལྡན་ཀྱང་ཆོག་ལྟ་བུའི་ལྐུག་རྫུ་འདེབས་པ་ལས་བརྗོད་ཀྱི་མི་འདུག མ་རྩ་རིང་ལུགས་ནས་སྤྱི་ཚོགས་རིང་ལུགས་སྤྱི་ཚོགས་སུ་ཞུགས་འགོ་བརྩམས་ཤིང་། བཟོ་ལས་དཔལ་འབྱོར་ནས་འཕྲིན་སྤྲོད་ལག་རྩལ་དང་ཨང་རྟགས་ལག་རྩལ་དང་སྐྱེ་་་དངོས་ལག་རྩལ་སོགས་ལག་རྩལ་མཐོ་གསར་གྱིས་མཚོན་པའི་ཤེས་རིག་དཔལ་འབྱོར་རམ་ཕྱིའི་བཟོ་ལས་སྤྱི་ཚོགས་ཀྱང་ཟེར་བར་འཇུག་བཞིན་པའི་དེང་་་རབས། རང་རེའི་རིག་གནས་ནང་ནོམ་ཕུག་ནོར་དང་ཅ་ག་ཅ་ལག་གང་ཅི་བཞག་ཅིང་བསྲེལ་ཡོད་ཅེས་པ་ན། ཕལ་ཆེར་ཧ་ལས་པའི་ཚུལ་དུ་འདུག་པ་ལས་སྨྲ་སྒོ་འགག་འགྲོ། དེའི་ཕྱིར། བོད་ཁུལ་ལ་མཚོན་ན་ངེས་མཁོ་རིག་གནདཱི་དང་ཐུན་མོང་རིག་གནས་ཐད་ནས་སྤྱི་ཚོགས་ལ་བུ་ལོན་སྟེང་དུ་སྐྱེད་ཀ་

རིག་གནས་ལྗོན་དབང་ལ་སྨོན་པ། ་བརྩེགས་པའི་ཆད་སྟོང་མང་དྲགས་སོང་། རིག་གནས་རྒྱུན་སྐྱོང་ཐད་ནས་ཐབས་ཞན་པ་དང་། དཔེ་གཡར་ཐད་ནས་ལམ་དོག་པ། གསར་འབྱེད་ཐད་ནས་སྟོབས་གཉོམ་པ་བཅས་ཀྱི་གནས་ཚུལ་མངོན་འདུག ཡིན་ནའང་ཁག་འདི་གཞན་ལ་འགེལ་བ་དང་འཁང་ར་བྱས་ནས་ཅི་ཡང་མི་འོང་ ཐབས་ལམ་འདེམས་མཁས་ལ་གཙིགས་འཛིན་བྱས་ནས་གཞན་ལས་འབད་བརྩོན་སྙིང་རུས་ཆེ་བར་མཆོང་སྐྱོད་ལྟ་བུའི་འཕེལ་རྒྱས་བསྙེག་དགོས་ན། ཐོག་མར་རིག་ཁག་གསར་བ་དང་གཞོགས་གཏོགས་ཡན་ལག་རིག་ཚན་གསར་པ་འཐུས་ཚང་དུ་གཏོང་རྒྱུ་འདི་ནི་རིག་གནས་སྤྱིའི་རྒྱུན་སྐྱོང་དང་དཔེ་གཡར་དང་གསར་་འབྱེད་བཅས་ཀྱི་རྨང་གཞིའི་གནད་དམ་པ་རེད།སྐབས་བབ་དགོས་མཁོ་དང་དངོས་གནས་ལག་ལེན་ལས་བཏོན་པའི་བླང་བྱ་ལྟར་ན། སྤྱི་ཚོགས་རིང་ལུགས་ཚོང་ཁྲོམ་དཔལ་འབྱོར་གྱི་སྤྱི་ཚོགས་ཁོར་ཡུག་འདི་ནས་ངེས་པར་ཁྲིམས་ལུགས་ལ་གཙིགས་ཆེན་བྱེད་པ་དང་། དཔལ་འབྱོར་ཕན་ཡོན་ལ་གཙིགས་ཆེན་བྱེད་པ། མིའི་བར་གྱི་རྟོན་སྲུང་ལ་གཙིགས་ཆེན་བྱེད་པ། མིའི་སྤུས་སྤྱི་དང་རིག་གནས་ཚན་རྩལ་འཇོན་ཐང་ལ་གཙིགས་ཆེན་བྱེད་པ་བཅས་ཀྱི་བླང་བྱ་སྔོན་བས་མཐོ་བར་གྱུར་ཡོད་པས། རིག་ཁག་གསར་པའི་འཛུགས་སྤེལ་དེའང་སྔོན་བས་ཁ་ཚ་དགོས་གཏུག་ཏུ་གྱུར་ཡོད།དེས་ན་ང་ཚོས་ཇི་ལྟར་གཞལ་ཡོད་རྒྱུ་སྟོབས་དང་མི་སྟོབས་ལེགས་པར་སྤྱད་ནས་གོ་སྐབས་མ་ཤོར་བར་རིག་གནས་གསར་པའི་འཛུགས་སྤེལ་ལ་མཆོང་སྐྱོད་ལྟ་བུའི་འཕེལ་རྒྱས་འབྱུང་འཇུག་པ་ནི་མི་རིགས་སྤྱིའི་ལོ་རྒྱུས་ལས་འགན་དུ་གྱུར་ཡོད། དེ་འདྲའི་དབང་དུ་རིག་ཁག་གསར་པའི་འཛུགས་སྤེལ་ལས་དོན་འདི་དམངས་སྤྱིས་སྟོབས་སྒྲིལ་ནས་ལག་རུབ་བྱ་འཚལ་བ་ཞིག་ཡིན་གྱི། རིག་་་གནས་ཅན་ཉུང་ཤས་ཀྱིས་ཨ་གསར་རང་མཐོ་མཚོན་པའི་གནས་མ་ཡིན།འོན་ཀྱང་རིག་གནས་ཅན་གྱིས་ཐད་ཀར་ཚུལ་གྱི་ཞབས་ཕྱི་བརྒྱུད་པ་ན། ད་9 ་

ཉེ་བཅར་རྩོམ་མཛོད།གཟོད་གདོང་མཆོང་སྣ་ཁྲིད་ཀྱི་ནུས་པ་འདོན་འགྱུར་བ་དང་། གདོང་མཆོང་སྣ་ཁྲིད་ཀྱི་ནུས་པ་གང་ལེགས་ཤིག་འདོན་དགོས་ན། ངེས་པར་ཐད་ཀར་གྱི་ཞབས་ཕྱིའི་ནང་ནས་འཁྱོངས་དགོས་པ་མྱོང་གྲུབ་བྱུང་ཡོད། ལས་རིགས་སོ་སོས་རང་བབས་ལོ་རྒྱུས་ལས་འགན་འཁུར་ཕོད་པ་དང་འཁུར་མཁས་པའི་གཞི་ནས། སྤྱི་ཡོངས་དང་ཡུན་རིང་ལ་བསམ་བློ་བཏང་ནས་ཕན་ཚུན་མཐུན་རྐྱེན་བཟོ་བ་དང་ཕན་ཚུན་རམ་འདེགས་བྱེད་པའི་ཕྱོགས་ནས་ལས་རིགས་ཐ་དད་བར་དུ་མཉམ་ལས་མི་འཁྱོངས་པའི་གནད་འགག་བསལ་འཚལ། དམངས་སྤྱིའི་སྨྱན་བྱད་དེ་གསར་འགྱུར་དྲིལ་བསྒྲགས་ལས་ཁུངས་ཀྱིས་སྨྱན་བྱད་ཀྱི་ཡོན་ཏན་དེ་སྒོ་ཀུན་ནས་ལེགས་པར་སྐྱོང་དགོས་ལ་སྐབས་དོན་ཟིན་འགོད་ཀྱི་སྦྲགས་སུ་གཞི་རྩའི་རྒྱལ་ཁབ་སྐྱོང་ཇུས་ཆེ་ཤོས་ཏེ། དཔལ་འབྱོར་སྤེལ་བ་ལྟེ་བར་བཟུང་ནས་བཅོས་བསྒྱུར་སྒོ་འབྱེད་རྒྱུན་འཁྱོངས་བྱེད་པ་དང་། ཁྲིམས་ལ་བརྟེན་ནས་རྒྱལ་ཁབ་ལེགས་སྐྱོང་ཡོང་བ། ཚན་རྩལ་སློབ་གསོ་ལ་བརྟེན་ནས་རྒྱལ་ཁབ་དར་རྒྱས་ཡོང་བ། ཕོ་མོ་འདྲ་མཉམ་ཡོང་བ། རིག་གནས་ལ་བརྩི་འཇོག་དང་འཇོན་ལྡན་ལ་བརྩི་འཇོག་ཡོང་བ། འཆར་གཞིའི་བཙའ་སྐྱེ་རྒྱུན་འཁྱོངས་ཡོང་བ་བཅས་ཕྱོགས་ནས་བབས་འགན་གང་ལྕོགས་ཀྱིས་འཁུར་བ་དང་། ཆེད་ལས་ཞིབ་འཇུག་ལས་ཁུངས་དང་ཆེད་ལས་མཁས་པ་བར་ཕན་ཚུན་སྡོངས་གྲོགས་ཚུལ་དུ་ཉེ་བར་བཅར་བའི་རིག་གནས་གཉེར་བའི་བརྒྱུད་རིམ་ནང་ནས་རིག་ཁག་གསར་པའི་འཛུགས་སྤེལ་ལ་ཐུན་མོང་མ་ཡིན་པའི་ནུས་པ་འདོན་པར་བློ་དང་ཇུས་ཀྱི་བཀོད་པ་ཡོད་འཚལ་སྙམ། 〈ཉེ་བཅར་རྩོམ་མཛོད〉ནི་གོང་གླེང་ཇི་བཞིན་ལག་ལེན་བྱས་པའི་གྲུབ་འབྲས་ལས་སྡེ་དང་པོ་ཙམ་ཡིན།‘‘ཉེ་བཅར་གསུམ’’ནི་རིག་གནས་གསར་པ་སྤེལ་བའམ་གཞི་དེ་ནས་སྔོན་ཐོན་རིག་གནས་སྤེལ་བའི་བགྲོད་ལམ་གཙོ་ཤོས་ཤིག་ལགས། ང་ཚོས་ཕྱོགས་10 ་

རིག་གནས་ལྗོན་དབང་ལ་སྨོན་པ།འདིའི་གནས་ལུགས་སྔ་ཆར་མ་རྟོགས་པ་ནས་ད་ལྟ་གཙིགས་འཛིན་བྱེད་པ་དང་།སྔོན་དུ་གཞན་སྐུལ་ཚུལ་ནས་ད་ལྟ་རང་འགུལ་ཚུལ་དུ་འགྱུར་བར་ད་རུང་ལག་ལེན་དང་གླེང་ཕྱོགས་གཉིས་ཀྱི་ཆ་ནས་འབད་འཚལ་བ་རེད།རིག་གནས་གསར་པ་དེ་སྔོན་ཐོན་གྱི་ཐོན་སྐྱེད་ནུས་ཤུགས་དང་ཐོན་སྐྱེད་འབྲེལ་བ་རྨང་གཞིར་བཟུང་བའི་སྤྱི་ཚོགས་ལམ་ལུགས་གསར་པའི་རྒྱུ་རྐྱེན་སྣ་ཚོགས་ནས་འབྱུང་བ་ཡིན་སྲིད། དེས་སྤྱི་ཚོགས་ཀྱི་དེང་བྱུང་དགོས་མཁོ་དང་དམངས་སྤྱིའི་ད་ལྟའི་ཁེ་ཕན་ལ་བརྩི་འཇོག་བྱེད་པའི་ཐད་ནས་སྔོན་ཐོན་རིག་གནས་ཀྱི་རང་བཞིན་དང་མཐུན་པ་རེད། ཉེ་བཅར་རིག་གནས་ཡིན་ན་སྔོན་ཐོན་རིག་གནས་ཀྱང་ཡིན་པའི་ངེས་པ་མེད་ན་ཡང་། སྔོན་ཐོན་རིག་གནས་ཡིན་ན་དེས་ཉེ་བཅར་གྱི་རང་མཚན་འཛིན་པ་ནི་བསྙོན་དུ་མེད། སྔོན་ཐོན་རིག་གནས་ལ་དེང་གི་མཁོ་བ་ཚིམ་ལ་གོ་ཆོད་པ། འབྱུང་འགྱུར་ལའང་ཕན་ཐོགས་ཤིང་གཞི་བཙུན་པའི་ཁྱད་ཆོས་ཡོད་ཀྱང་། འོན་ཏེ་དེས་སྲོལ་རྒྱུན་རིག་གནས་དང་མི་རིགས་རིག་གནས་ཀྱི་ཁྱད་ཆོས་འགོག་པ་ཞིག་གཏན་ནས་མིན།དགོས་མཁོ་ཆེ་བ་དང་ཕན་པ་ཆེ་བ་ལ་གཞིགས་ནས་གནའ་བཟང་དེང་སྤྱོད་དང་གཞན་བཟང་རང་སྤྱོད་དང་རྙིང་བསལ་གསར་འདོན་ཚུལ་དུ་རང་གི་མཚན་ཉིད་འཛིན། རྒྱུ་མཚན་འདིའི་དབང་དུ་སྔོན་ཐོན་རིག་གནས་ཀྱིས་འདས་ཟིན་ལོ་རྒྱུས་ལས་ཉར་ཚགས་བྱུང་བའི་དགེ་མཚན་ལྡན་པའི་རིག་གནས་ཀུན་དང་། འགྲོ་བ་མིའི་ཐུན་མོང་དུ་དགེ་མཚན་ལྡན་པའི་རིག་གནས་ཀུན་ལ་བརྩི་འཇོག་བྱེད་པས། སྤྱི་ཚོགས་འཕེལ་རྒྱས་སུ་འགྲོ་བར་གོ་ཆོད་མིན་དང་མི་་དམངས་ཀྱི་རྩ་བའི་ཕན་ཁེ་དང་མཐུན་མིན་འདི་རྩ་གནད་དུ་ཐུག་འདུགའདི་དང་འགལ་བའི་རིག་གནས་གང་དེ་མ་སྨད་མ་དགག་ཀྱང་ཉིད་ཀྱི་ཚེ་དཔལ་འཚོ་སྟོབས་རང་ཤུགས་སུ་ཉམས་འགྲོ་བ་སྨྲ་ཅི། དེ་འདྲའི་དབང་དུ་སྤྱི་ཁོག་ཙམ་ནས་བལྟས་ན། སྔོན་ཐོན་རིག་གནས་ནི་དེང་གི་སྤྱི་ཚོགས་ཀྱི་དམངས་སྤྱི11 ་

ཉེ་བཅར་རྩོམ་མཛོད།(ཉུང་ཤས་ལ་མིན)ལ་མཁོ་ཆེ་བ་དང་གོ་ཆོད་པ་དང་ཕན་འདོགས་ཐུབ་པ་བཅས་གཅིག་སྒྲིལ་གྱི་རྣམ་པ་ཅན་ཞིག་ཡིན་པ་དང་། གནའ་བཟང་དེང་སྤྱོད་ཀྱི་རྒྱུན་སྐྱོང་དང་གཞན་བཟང་རང་སྤྱོད་ཀྱི་དཔེ་གཡར་དང་གཞི་དེ་ནས་དུས་ཀྱི་དགོས་དབང་དུ་གསར་འབྱེད་བཅས་གཅིག་སྒྲིལ་གྱི་རྣམ་པ་ཅན་ཞིག་ཡིན་པ་དང་།མི་རིགས་ཀྱི་ངེས་པ་དང་ཐུན་མོང་གི་ངེས་པ་དང་རྩེར་སོན་གྱི་ངེས་པ་གཅིག་སྒྲིལ་གྱི་རྣམ་པ་ཅན་ཞིག་ཡིན་པ་བཅས་ནི་ཉམས་མྱོང་ལས་སྒྲུབ་ནུས།དུས་རབས་གསར་པ་ལ་རིག་གནས་གསར་པ་འབྱུང་བའི་ཆ་རྐྱེན་ལྡན་འདུག རིག་གནས་གསར་པའི་ས་བོན་ག་ས་ཀུན་ཏུ་འདེབས་བཞིན་པ་ལ་ནི་བསྙོན་དུ་མེད། བོད་ཁུལ་དག་ཏུ་སློབ་གྲྭའི་སློབ་གསོ་དང་རྒྱང་བསྟེན་སློབ་གསོ་དང་སྤྱི་ཚོགས་སློབ་གསོ་བཅས་ཀྱི་ས་ཞིང་ད་རུང་མུ་མཐུད་དུ་རྒྱ་སྐྱེད་འདུགཆ་འཕྲིན་ལག་རྩལ་དང་གསར་འགྱུར་སྨྱན་བྱད་དང་རིག་གནས་ཐེག་བྱད་་་གཞན་དག་ལ་བརྟེན་ནས་རིག་གནས་གསར་པའི་སྨྱུ་གུ་ག་ས་ཀུན་ནས་འཁྲུངས་བཞིན་པའང་བསྙོན་དུ་མེད། བསྐལ་བཟང་འདིའི་གོ་སྐབས་མ་ཤོར་བར་འབད་བརྩོན་སྔོན་བས་ཆེ་བར་བཏང་ན། བཟོ་ལས་སྤྱི་ཚོགས་ནས་ཕྱིའི་བཟོ་ལས་སྤྱི་ཚོགས་སུ་ཞུགས་འགོ་བརྩམས་པའི་དུས་འདིར། རང་རེའི་བོད་་་་་ལའང་གཞན་གྱིས་ཡིད་སྨོན་འཆོར་བའི་རིག་གནས་ལྗོན་དབང་རྒྱས་འགྱུར་ཞིང་། དེའི་སྨིན་གྲོལ་འབྲས་བཟང་གིས་རང་རིགས་ལ་ཕན་པ་འབྱུང་བ་ཙམ་གྱིས་མ་ཟད་པར། ཡུལ་གྲུའི་ཁྱད་ཆོས་དང་མི་རིགས་ཀྱི་ཁྱད་ཆོས་དེ་སྔོན་ཐོན་གྱི་ངོ་བོ་དང་གཅིག་སྒྲིལ་ཡོང་ཡོད་པའི་ཆ་ནས་མི་རིགས་གཞན་དང་རྒྱལ་ཁམས་གཞན་ལའང་སྨན་པར་འགྱུར་ངེས། དུས་རབས་གསར་པས་མངལ་ལ་རིག་གནས་གསར་པ་འཛིན་བཞིན་པ་འདི་ལ་རྫུན་མེད་པ་ཡིན་ན། འབྱུང་འགྱུར་གྱི་རིག་གནས་གསར་པས་ཀྱང་དུས་རབས་འདི་ལ་གཟི་བརྗིད་ཀྱི་མངོན་རྟགས་ལེགས་པར་བརྒྱན་ཡོང་།12 ་

རིག་གནས་སྐོར་གྱི་གནད་དོན་ལ་ད་དུང་འཛམ་གླིང་ཁྱོན་ནས་ཡང་་་བརྟག་ཡང་དཔྱད་ཀྱི་འདུ་འཛི་མཐའ་རྫོགས་དཀའ་བའི་སྐབས་འདིར། གོང་དུ་གླེང་བ་དག་ནི་བར་སྐབས་འདིའི་སློབ་སྦྱོང་ལས་ཐོབ་པའི་ངོས་ཟིན་ཙམ་ཡིན་པས། མཁྱེན་ལྡན་རྣམ་པས་དགོངས་འཆར་བདུད་རྩི་མངར་མོ་ལ་སྐོམ་པས་རེ་སྒུག་ཇི་བཞིན་ལགས།སྒྲིག་པ་པོ་དགེ་གཉེན་གྱིས2006ལོའི་ཟླ4བའི་ཆེས15ཉིན་ཟི་ལིང་ནས།

མཱ་ཅང་། ་མཱ་ཅང་།ཚེ་རིང་དོན་གྲུབ།འཇར་པན་གྱི་ངག་རྒྱུན་ལྟར་ན་རྡོ་ཐ་བྱ་བའི་གནོད་བྱེད་འདི་དང་པོ་བདུད་འདྲེ་ཞིག་གིས་མི་ཡུལ་དུ་ཁྱེར་ཡོང་ཟེར། སྤྱིར་ན་ང་རང་འཇར་པན་མི་རིགས་ལ་ཕྱོགས་རིས་ལྟ་ཚུལ་མེད་མོད། འཇིག་རྟེན་འདི་ན་བདུད་འདྲེ་ཟེར་བ་ཞིག་སྔར་ཡོད་མ་མྱོང་ལ་ཕྱིན་ཆད་ཀྱང་ཡོད་མི་སྲིད་པས་ན་དེ་ནི་ཁུངས་མེད་འཆལ་གཏམ་ཞིག་ལས་མ་འདས་སོ། འོན་ཀྱང་མཱ་ཅང་ཟེར་བའི་རྩེད་སྤྱད་དམ་རྒྱན་སྐུག་ཡོ་བྱད་འདི་དང་ཐོག་དངོས་གནས་སྲིད་གཞུང་གིས་ཕྱིར་འབུད་བྱས་ཟིན་པའི་ལས་བྱེད་པ་ཞིག་གིས་རྩེ་གཞུང་སྡེ་བར་ཁྱེར་ཡོང་བ་སྟེ། ཁོ་ཉིད་ཐོག་མར་རྩེ་གཞུང་སྡེ་བར་སླེབས་དུས་རྐང་སྣམ་མིག་འགྲོ་ཞིག་ཀྱང་གོན་རྒྱུ་མེད་ནའང་ཕྱི་ལྗང་ནང་དཀར་གྱི་སྤོས་འགྱིག་གི་མཱ་ཅང་སོ་མ་ཞིག་ཁྱེར་ཡོང་ཡོད། ཁོའི་བཤད་ཚུལ་ལྟར་ན་དེ་ནི་གཡུ་དང་བ་སོ་སྦྱར་ནས་བཟོས་པ་རེད་ཟེར། དེས་ན་རྩེ་གཞུང་སྡེ་བའི་མི་རྣམས་ནི‘‘ཨ་མ་མ་གཏོགས་མི་མི་ཤེས།ཐབ་ཀ་མ་གཏོགས་ས་མི་ཤེས’’ཟེར་བའི་དཔེ་ལྟར་མཐོང་རྒྱ་ཆུང་བས་བདེན་པར་རློམ་པ་དང་། ཕྱུག་པོ་ཞིག་གིས‘‘དེས་ན་འདི་ནི་ནོར་ལུག་མང་པོའི་རིན་ཡིན་རྒྱུ་རེད་དམ’’ཟེར།‘‘གཡུ་ཡི་མགུལ་རྒྱན་ཞིག་གི་རིན་གོང་མཛོ་གཡག་ག་ཚོད་རེད། བ་སོའི་ཕྲེང་བ་ཞིག་གི་རིན་གོང་ཤ་བཟན་ཅི་ཙམ་རེད།’’ཅེས་ང་རྒྱལ་གྱིས་དེ་ལྟར་—1—

དྲི་བཟང་ཐུལ་བའི་སྨན་ལྗོངས།ཕྱིར་འདྲི་བྱས།‘‘དྲང་མོར་ཤོད་དང་། ཁྱོད་ལ་ནོར་ལུག་ཅི་ཙམ་དགོས། ’’མི་ཕྱུག་པོས་ནན་ཏན་གྱིས་དེ་ལྟར་དྲིས།‘‘ཕངས་པ་ཞིག་ལ་ད་རུང་ང་ལ་བཙོང་འདོད་མེད།’’ཁོ་རང་ད་ལྟ་འབྲོག་པ་མིན་ལ་དམག་མིའང་མིན། ལས་བྱེད་པ་ནི་དེ་བས་ཀྱང་མིན་མོད། འོན་ཀྱང་རྩེ་གཞུང་སྡེ་བའི་མི་རྣམས་ཀྱིས་ད་རུང་གུས་བཀུར་གྱིས་ཁོ་བོར‘‘ལས་བྱེད་པ’’རུ་འབོད་ཀྱིན་འདུག་ལ། ཁོ་དང་འདྲ་བར་ལས་ཀ་མེད་པའི་གསར་བུ་འགའ་བསྡུས་ནས་མཱ་ཅང་ཇི་ལྟར་རྩེད་ཚུལ་ཁྲིད་སྟོན་བྱས་པ་དང་། མཚམས་ལན་རེར་ཁོ་ཚོར་ཤོག་དུ་རྐང་རེའང་བྱིན་པས་ན་འཚོ་བར་བྲོ་བ་མེད་པའི་འབྲོག་པ་རྣམས་དགའ་དྲགས་ཏེ‘‘ལས་བྱེད་པ’’དང་ཉིན་དཀར་མཉམ་ཟའམ་མཚན་མོར་མཉམ་འདུག་བྱས་པས་རིང་བོ་མ་སོང་བར་མཱ་ཅང་རྩེད་ཤེས་པར་གྱུར། དེ་ནས‘‘ལས་བྱེད་པས’’སླར་ཡང་ཁོ་ཚོར་རྒྱན་ཇི་ལྟར་སྐུག་ཚུལ་ཁྲིད་པ་དང་གསར་བུ་ཚོའི་སྤྲོ་སེམས་སྔར་ལས་བཀུག སྐབས་དེ་ཙམ་དུ‘‘ལས་བྱེད་པས’’མཱ་ཅང་དེ་རྒྱན་དངུལ་སྐུག་པའི་ཕྱོགས་སུ་ཁྲིད་དེ་འབྲོག་པ་ཚོའི་ལག་ན་ཡོད་པའི་སྒོར་མོ་ངལ་མེད་དུ་བླངས་པར་མ་ཟད་ཐ་ན་རུམ་གྱི་རྭ་ཙེ་དང་རྒྱབ་ཀྱི་སློག་པའང་བླངས་སོང་། ‘‘ལས་བྱེད་པས’’དེ་སྔ་ལས་བྱེད་པ་ངོ་མ་ཚོས་ཇི་ལྟར་སྙིང་རྗེ་མེད་པར་ཁོ་རང་གཅེར་བུར་ཕུད་ནས་སྒོ་རུ་དེད་པ་ནམ་ཡང་བརྗེད་མི་སྲིད། དེའི་ཕྱིར་ཁོས་ཀྱང་འཛེམ་སྣང་མེད་པར་འབྲོག་པ་ཚོ་གཅེར་བུར་ཕུད་པར་མ་ཟད་ད་རུང‘‘སྐྱེས་ཕོ་རབས་ཡོད་ན་ཁྱིམ་ཆུང་མ་རྒྱན་དུ་ཞོག་ཡ། འཇོག་ཨེ་ཕོད།’’ཅེས་ཁོ་ཚོར་ཞེ་སྡང་བསླངས།ཆུང་མ་རྒྱན་དུ་འཇོག་མཁན་མ་བྱུང་ནའང་ནོར་ལུག་རྒྱན་དུ་འཇོག་འགོ་བརྩམས་པས་འགའ་རེ་སྒོ་ནག()ཏུ་བཟོས། འགའ་རེ་ཨུ་ཐུག་ནས་ཞུ་བ་བྱས།འགའ་རེ་ཐབས་ཟད་ནས་ཨུ་ཚུགས་བྱས་པར‘‘ལས་བྱེད་པས’’སྣ་དགོད་རྒྱག་—2— ་

མཱ་ཅང་།ཞོར‘‘ཧུན། རྒྱན་མི་འཇོག་རང་དབང་ཡོད་རུང་རྒྱན་མི་སྟེར་རང་དབང་མེད།རང་རྒྱལ་ཁྲིམས་ལུགས་ནང་ན་རྒྱན་ཤོར་ནས་མ་བྱིན་ན་ལོ་དུ་ལ་བཙོན་འཇུག་བྱེད་པ་ཁྱོད་ཚོས་ཨེ་ཤེས།’’ཟེར།རྩེ་གཞུང་སྡེ་བའི་འབྲོག་པ་ཚོས་ཁྲིམས་ལུགས་མི་ཤེས་ནའང་ཁྲིམས་ལ་སྐྲག་པས་ཆུང་མ་རྒྱན་དུ་མི་འཇོག་ཀ་མེད་བྱུང་། དེས་ན་ལོ་ལོན་བསམ་ཤེས་རྣམས་རྟབ་རྟབ་པོར་གྱུར་ཏེ་མཱ་ཅང་ཟེར་བའི་བདུད་འདྲེ་འདི་ཚར་གཅོད་ནུས་པའི་རིམ་གྲོ་ཨེ་ཡོད་བསམས་ནས་ཨ་ལགས་འབྲོང་གི་མདུན་དུ་སོང་བ་ན་ཁོ་ཚོ་དེ་བས་ཀྱང་རྟབ་རྟབ་པོར་གྱུར་ཏེ་ཕན་ཚུན་གྱི་གདོང་ལ་ལྟ་བ་ལས་ཅི་བྱེད་ཆ་མ་འཚལ་བར་ཕྱིར་ལོག རྒྱུ་མཚན་ནི་ཨ་ལགས་འབྲོང་ཚང་རིག་མ་འཁོར་དང་བཅས་པས་ཀྱང་བློ་སེམས་རྩེ་གཅིག་གིས་མཱ་ཅང་རྩེད་ཀྱིན་འདུག་པས་ཁོ་ཚོ་་མདུན་དུ་ལྷགས་ཏེ་པུས་མོ་ས་ལ་བཙུགས་ནས་ཡུན་རིང་འགོར་ནའང་མ་ཚོར་བ་རེད།‘‘གལ་ཏེ་རིན་པོ་ཆེས་ཀྱང་རྩེད་ཀྱིན་འདུག་པས་ན་དེ་བདུད་འདྲེ་རེད་ཅེས་ག་ལ་བཤད་རུང་།’’‘‘ང་ཚོས་ཉེས་པ་ཆེ་རུ་བསགས་སོང་།’’‘‘བཤད་སྲོལ་མེད། བཤད་སྲོལ་མེད།’’རིམ་པ་གོང་མའི་བཀོད་སྒྲིག་ལྟར་ང་ཚོ་རྩེ་གཞུང་སྡེ་བའི་དུད་ཚང་སྐོར་ཞིག་སྤྲང་པོར་གྱུར་པའི་རྒྱུ་རྐྱེན་རྩད་གཅོད་བྱེད་དུ་སོང་དུས་གང་ས་གང་དུ་བསང་ཁྲི་དང་འདྲ་བའི་ས་ཐེམ་གྲུ་བཞི་དམའ་མོ་གང་མང་བརྩིགས་ཡོད་པ་མཐོང་བ་དང་། མ་གཞི་དེ་ནི་ཕྱུགས་རྫི་ཚོས་མཱ་ཅང་རྩེད་གནས་སམ་རྒྱན་སྐུག་ས་ཡིན་པ་ཤེས། ཡིན་ནའང་དེ་དུས་རྩེ་གཞུང་སྡེ་བར་ཐོག་མར་མཱ་ཅང་དར་དུ་འཇུག་མཁན‘‘ལས་བྱེད་པ’’དེས་ཐེངས་ཤིག་རྩེ་གཞུང་སྡེ་བའི་རྒྱུ་ནོར་ཁྱེར་ནས་རྫོང་མཁར་དུ་སོང་སྟེ་ལས་བྱེད་པ་ངོ་མ་ཚོ་དང་རྒྱན་སྐུག་སྐབས་སྤྱི་—3—

དྲི་བཟང་ཐུལ་བའི་སྨན་ལྗོངས།བདེ་མི་སྣས་འཛིན་བཟུང་བྱས་ཟིན། བཤད་ཚུལ་ལྟར་ན‘‘ལས་བྱེད་པས’’ཐེངས་དང་པོ་རྩེ་གཞུང་སྡེ་བའི་རྒྱུ་ནོར་ཁྱེར་ཏེ་རྫོང་མཁར་དུ་སོང་ནས་ཅང་མ་འགོར་བར་སླར་ཡང་གྲང་ལྟོགས་ཀྱིས་མནར་བཞིན་ཤི་མ་གསོན་གྱིས་ཕྱིར་་་སླེབས་སྐབས་ལུས་སྟེང་ནས་འདོམས་དཀྲི་བྱེད་ཀྱི་ལག་ཕྱིས་རྙིང་ཧྲུལ་ཞིག་ལས་མེད་མོད། འོན་ཀྱང་ལག་ན‘‘གཡུ་དང་བ་སོ’’སྦྱར་བའི་མཱ་ཅང་ཆ་ལྔ་ཡོད་པས་དེ་མ་ཐག་ཕྱུག་པོར་གྱུར། ་ང་ཚོས་རྩེ་གཞུང་སྡེ་བའི་མཱ་ཅང་ཡོད་ཚད་གཞུང་བཞེས་བྱེད་སྐབས་རྒད་པོ་ཞིག་ངའི་རྐང་བར་འཇུས་ཏེ་སྨྲེ་ངག་འདོན་བཞིན‘‘དྲིན་ཆེན་ཚོ། འདི་ངས་ཤ་བཟན་བརྒྱ་བྱིན་ནས་ཉོས་པ་ཡིན། ད་ལྟ་ང་ལ་མཱ་ཅང་འདི་མ་་་་་་གཏོགས་དངོས་པོ་རྩ་ཆེན་ཞིག་མེད། སྙིང་རྗེ་སྒོམ་རོགས།’’ཟེར་བའི་སྣང་ཚུལ་དེ་ནི་མི་ལ་སྙིང་རྗེ་དང་སྐྱོ་སྣང་། ཁོང་ཁྲོ་མཉམ་དུ་སློང་བར་བྱེད་པ་ཞིག་རེད། ་མཆན།རེད། མེསྒོ་ནག་ནི་ཨ་མདོའི་འབྲོག་སྐད་དུ་ཁྱིམ་ཚང་ལ་ཕྱུགས་མེད་པར་གྱུར་པའི་དོན་

ཟླ་བའི་གཏམ་རྒྱུད། ་ཟླ་བའི་གཏམ་རྒྱུད།ཚེ་རིང་དོན་གྲུབ།‘‘ཨ་མེས་ལགས། ང་ཚོར་གཏམ་རྒྱུད་ཅིག་བཤད་རོགས’’རི་དྭགས་ཀྱི་པགས་པ་ཕར་ཞོག ཐ་ན་སྡོང་ཤུན་ཙམ་ཡང་གོན་རྒྱུ་མེད་པའི་སའི་གོ་ལའི་སྟེང་གི་ཆེས་མཇུག་མཐའི་བྱིས་པ་སྐོར་ཞིག་གིས་ཧ་ཅང་ཉམ་ང་བའི་ཚུལ་གྱིས་བགྲེས་སོང་ཞིག་ལ་ཞུ་བ་བྱེད་ཀྱིན་འདུག ་རི་ཐང་ན་མེ་ཏོག་བྲལ་ཞིང་ཆུ་ལམ་ན་ཆུ་ཕྲན་མེད་པར་འཇིག་རྟེན་འདི་ཧ་ཅང་ཁུ་སིམ་ཞིང་ཡིད་སྐྱོ་བར་འདུག བསླབ་བྱ་སྦྱངས་རྒྱུ་མེད་པ་དང་རོལ་རྩེད་རྩེ་རྒྱུ་མེད་པར་བྱིས་པ་ཚོའི་འཚོ་བ་ནི་དེ་བས་ཀྱང་སྙིང་བོ་བྲལ་ཞིང་བྲོ་བ་དབེན། དེའི་ཕྱིར་ཁོ་ཚོས་ཉིན་ལྟར་བགྲེས་སོང་ཚོའི་མཐའ་བསྐོར་ནས་་་་་གཏམ་རྒྱུད་བཤད་པའི་ཞུ་བ་བྱེད།‘‘ཡ། ཅེདྲོག་གི ཿབྱེག་གི’’‘‘ཨ་མེས་བཀའ་དྲིན་ཆེ། བཀའ་དྲིན་ཆེ ’’བྱིས་པ་ཚོ་དགའ་་་་དྲགས་ནས་ལག་ཆུང་ཐལ་མོ་རྡེབ་པར་བྱེད།‘‘གནའ་སྔ་མོའི་དུས་སུ། སྲས་མོ་ཞིག་ཡོད་པ་དེ་བཅོ་ལྔའི་ཟླ་བ་བཞིན་མཛེས་ཤིང་་་་་་’’‘‘ཨ་མེས་ལགས། ‘ཟླ་བ’ཞེས་པ་དེ་ཅི་ཞིག་རེད།’’‘‘ཟླ་བ་ཨེཛི ཨོ། ཟླ་བ་ནི་དང་པོ་ཙ་ན་ང་ཚོའི་སའི་གོ་ལ་དང་བར་ཐག་ཆེས་ཉེ་བའི་སྐར་མ་ཞིག་རེད། ཉིན་སུམ་ཅུ་རེའི་རྗེས་ཀྱི་ས་སྲོད་དུས་སུ་བུ་མོ་—5—

དྲི་བཟང་ཐུལ་བའི་སྨན་ལྗོངས། ་མཛེས་མའི་སྨིན་མ་ཇི་བཞིན་དབང་ཕྱོགས་མཁའ་དབྱིངས་སུ་ཤར་ཡོང་ཞིང་།ཉིན་རེར་ཇེ་སྒོར་དང་ཇེ་གསལ་དུ་ཡོང་སྟེ་ཉིན་བཅུ་ལྷག་གི་རྗེས་སུ་དཀར་ཞིང་སྒོར་ལ་ལྟ་ན་སྡུག དེའི་ཕྱིར་གནའ་མི་ཚོས་ནམ་རྒྱུན་བུ་མོ་མཛེས་མ་ཟླ་བའི་དཔེ་རུ་འགོད།’’‘‘འོ་ན་ད་ལྟ་དེ་མེད་པའི་རྒྱུ་མཚན་ཅི་ཡིན།’’‘‘ཨེ—’’བགྲེས་སོང་དེས་དབུགས་རིང་ཞིག་འབྱིན་རྗེས‘‘དེས་ན་ངས་ཁྱོད་ཚོར་ཟླ་བའི་གཏམ་རྒྱུད་བཤད། ངའི་མེས་པོའི་དུས་སུ། ང་ཚོ་འགྲོ་བ་མིའི་རིགས་ཀྱི་ཚན་རིག་ལག་རྩལ་དར་རྒྱས་ཆེ་ཞིང་འབྲས་བུ་སྣ་ཚོགས་གཡུར་དུ་ཟ། ཡིན་ནའང་ཚན་རིག་པ་ལ་ལས་བལྟས་ན་སའི་གོ་ལའི་རང་བྱུང་ཁོར་ཡུག་བཙོག་ཅིང་ལྷོ་བྱང་གཉིས་ཀྱི་གནམ་གཤིས་འགྱུར་ལྡོག་ཆེ་བའི་རྒྱུ་མཚན་ནི་སའི་གོ་ལའི་འཁོར་ལམ་ཅུང་ཙམ་གསེག་ཡོད་པས་ཡིན་ལ། གལ་ཏེ་ཟླ་བའི་གོ་ལ་དེ་སའི་གོ་ལའི་ལྷོ་སྣེ་གླིང་ལ་སླེབས་སྐབས་འབར་རྫས་ཀྱིས་གཏོར་བར་བྱས་ན་ཟླ་བའི་ས་རྒྱུ་འབོར་ཆེན་ཞི་བདེ་རྒྱ་མཚོ་ཆེན་པོའི་ནང་ལ་ལྷུང་སྟེ་སའི་གོ་ལའི་འཁོར་ལམ་དྲང་མོར་སྙོམ་ཐུབ་བསམ།’’‘‘སྐབས་དེར་མིའི་རིགས་ལ་སའི་གོ་ལའང་ཐེངས་བཅུ་ལྷག་ལ་གཏོར་ནུས་པའི་རྡུལ་ཕྲན་མཚོན་ཆ་མོད་པོ་ཡོད་ལ། དེས་ན་ཟླ་བའི་གོ་ལ་དེ་སའི་གོ་ལའི་བཞི་ཆའི་གཅིག་ཙམ་མ་གཏོགས་མེད་པས་ན་དེ་གཏོར་ཐུབ་མིན་ནི་སྨོས་མ་དགོས་པ་ཞིག་རེད།’’‘‘ཚན་རིག་པ་དེ་ཚོ་མི་མང་པོའི་འགོག་རྒོལ་ལ་མ་འཛེམ་པར་འཇིག་རྟེན་འཕུར་གྲུ་དང་བར་སྣང་ས་ཚིགས། སྐུད་འོད་སྒྲིག་ཆས། རྡུལ་ཕྲན་ནུས་པའི་འབར་གས་སྒྲིག་སྦྱོར། གློག་རླབས་གནམ་དཔྱད་རྒྱང་ཤེལ། གློག་ཀླད་ཆེན་པོ། འཕྲུལ་ཆས་མི་སོགས་ཕྱོགས་སོ་སོའི་ལག་རྩལ་ལ་བརྟེན་པར་མ་ཟད་ཆེས་ཕུལ་དུ་བྱུང་བའི་ཚན་རྩལ་མི་སྣའི་ཁྱོན་ཡོངས་ཀྱི་རམ་འདེགས་འོག་ཏུ་—6—

ཟླ་བའི་གཏམ་རྒྱུད།མཛེས་ཤིང་ལྟ་ན་སྡུག་པའི་ཟླ་བ་དེ་ཐལ་བའི་རྡུལ་དུ་བརླགས་སོང་།’’‘‘ཡ་ང་བའི་སྣང་ཚུལ་དེ་མཐོང་རྗེས་ཚན་རིག་ཧ་ཅང་དར་རྒྱས་ཆེ་བའི་གོ་ལ་གཞན་པའི་མིའི་སེམས་ལ་སའི་གོ་ལའི་སྟེང་གི་མི་འདི་ཚོས་རང་ཉིད་འཚོ་གཞེས་ཀྱི་རྟེན་གནས་མ་ཡུམ་ས་ཡི་གོ་ལ་མི་གཙང་དྲི་མས་སྦགས་ཏེ་སེམས་ཅན་གྱི་དབུགས་རྒྱུན་ཆད་ལ་ཁད་བཟོས་པར་མ་ཟད་ད་རུང་འདྲེ་ལག་བར་སྣང་ཁམས་ལ་བསྲིངས་ཏེ་ཉི་མའི་ཁྱིམ་རྒྱུད་ནང་གི་ཆེས་མཛེས་པའི་གོ་ལ་དེ་ཡང་ཐལ་བའི་རྡུལ་དུ་བརླགས་སོང་། ཨ་ཁ། ད་ནི་གང་ལྟར་ཁོ་ཚོ་འདི་ལྟར་རྒྱ་ཡན་དུ་གཏོང་མི་རུང་བསམ་སྟེ་སའི་གོ་ལའི་སྟེང་གི་དཔལ་ཡོན་ཡོངས་རྫོགས་མེད་པར་བཟོས་སོང་བས་འགྲོ་བ་མིའི་རིགས་ཡང་བསྐྱར་ཡ་ཐོག་གི་རྣམ་པར་ལྷུང་བར་མ་ཟད་སྔར་ལས་ལྷག་པའི་རང་བྱུང་གནོད་འཚེ་དང་ནད་ཡམས་སྣ་ཚོགས་ཀྱིས་སྐྱེ་བོ་དུང་ཕྱུར་མང་པོའི་ཚེ་སྲོག་འཕྲོག་སྟེ་མིག་སྔའི་ཚད་འདི་ལ་སླེབས་པ་རེད།’’‘‘ཨ་མེས་ལགས། འདི་ནི་ཁྱེད་ར་ང་གིས་བཙན་སྒྲིག་བྱས་པ་ལས་གཏམ་རྒྱུད་ངོ་མ་ཞིག་མ་རེད། ང་ཚོར་མུ་མཐུད་དུ་སྲས་མོ་དེའི་གཏམ་རྒྱུད་བཤད་རོགས།’’བྱིས་པ་ཚོ་ཟླ་བའི་གཏམ་རྒྱུད་ལ་དགའ་བོ་མེད་དེ། རྒྱུ་མཚན་ནི་ཁོ་ཚོས‘‘ཚན་རིག་ལག་རྩལ’’དང‘‘རྡུལ་ཕྲན་མཚོན་ཆ’’‘‘བར་སྣང་ས་ཚིགས’’སོགས་མིང་ཚིག་འདི་དག་གོ་མ་མྱོང་ལ་ནང་དོན་ཡང་མི་ཤེས་པས་རེད།བགྲེས་སོང་དེ་ཐབས་ཟད་དེ་སླར་ཡང་དཔལ་ཡོན་དུས་སྐབས་ཀྱི་སྲས་མོ་ཞིག་གིས་དུག་རྫས་འཐེན་ནས་མི་ཤི་ཁྱིམ་སྟོང་དུ་གྱུར་བའི་གཏམ་རྒྱུད་ཅིག་བཤད་་་་་་

དྲི་བཟང་ཐུལ་བའི་སྨན་ལྗོངས།མི་ཚེ་ཡི་གླུ་ཆིགསྟག་འབུམ་རྒྱལ།གཅིགཨ་ཁུ་ཉི་མ་ལོ་ལོན་ཏེ་གོ་ཁར་ལྷུང་སོང་།རང་ལོ་བདུན་ཅུ་ཐམ་པར་སླེབས་པའི་ལོ་སར་གྱི་སྔ་ནུབ་ཏུ། ཁོས་ད་གཟོད་རང་ཉིད་ནི་སྲོལ་རྒྱུན་གྱི་འཚོ་བའི་སྤྱི་འགྲོས་ཤིག་ལས་འདའ་ཐུབ་མེད་པ་རྟོགས། ཁོ་རང་བྱིས་པའི་སྐབས་སུ། ཁོའི་ཨ་ཕས་ཁོ་རང་ཁྲིད་དེ་ཧ་ཅང་ཐག་རིང་བའི་ས་ལ་ཚོང་རྒྱག་ཏུ་སོང་ཞིང་། ལམ་ཁའི་ཞིང་ཁ་དག་ན་ངལ་གསོ་བྱེད་བཞིན་པའི་བུད་མེད་རྣམས་མཐོང་ཚེ་ཕན་ཚུན་ཤགས་རྩེད་བྱེད་ཅིང་སླར་ཡང་ལམ་ལ་ཞུགས་ཏེ་མུ་མཐུད་དུ་དལ་ཅག་གེར་འགྲོ་དུས་ཨ་ཕས་གླུ་འདི་ཐེངས་མང་བླངས་མྱོང་།‘‘ཨོ་ཡེ— ་རྟ་རྒྱུག་ན་འཇིག་རྟེན་འདི་ནས་རྒྱུག །ཚེ་ཕྱི་མའི་ཡུལ་ན་རྟ་རྒྱུག་མེད། ་ །ས་ལག་མཐིལ་ཙམ་ཞིག་མེད་ས་ནས། །རྟ་བརྒྱུགས་ནས་འགྲོ་ས་གང་ན་ཡོད ’’དེ་འདྲའི་སྐབས་སུ་ཉི་མས་གཡག་རྒན་ཚོའི་བྲུག་མདོར་ཅེར་ནས་ཡོང་བ་ལས་རྟ་རྒན་ལ་ལྕག་གིས་འབྲབ་རྒྱུའང་བརྗེད་འགྲོ། གླུ་སྐད་སྙན་ལ་ཚིག་་—8—

མི་ཚེ་ཡི་གླུ་ཚིགའབྲུའི་སྒྲིག་རིམ་ནི་དེ་འདྲའི་མི་སེམས་བསྒུལ་བ་ལ་ཨང་སྙམ་པའི་མོས་པ་རྡོ་ལ་རི་མོ་ཇི་བཞིན་ཡིད་ངོར་ཆགས།ཨ་ཁུ་ཉི་མ་གསར་རྒོད་ཡིན་དུས། ཁོའི་སེམས་ལ་ཨ་ཕའི་ངང་ཚུལ་དེ་ནི་རྒྱུན་ལྡན་ཙམ་དུ་སྣང་ལ། ཨ་ཕའི་གླུ་སྐད་ཀྱི་འགྱུར་ཁུགས་ཀྱང་སྤྱི་འགྲོས་ལྟ་བུ་ཞིག་ཡིན་སྣང་ཤར།ཡིན་ན་ཡང་། ལོ་ཟླའི་འགྲོས་རིམ་རིང་མོའི་རྒྱུན་དང་འགྲོགས་ནས་གླུ་ཚིག་དེས་ཁོའི་སེམས་ཀྱང་རིམ་བཞིན་མི་བདེ་བར་གྱུར་པ་དང་། སྐབས་་འགར་ཁ་མུག་མུག་གིས་གླུ་ཚིག་དེ་བསྐྱར་བཟློས་བྱས་ཤིང་། བྲོ་མྱོང་ཁྱད་པར་བ་ཞིག་ལ་བློ་ཁ་ཕྱོགས་ནས་ཁ་བརྡ་གཞན་མི་བྱེད་་་་་་ཁོས་ལག་པ་དལ་གྱིས་ཡར་ཁྱེར་ནས་འདར་འདར་ངང་སྐྲ་ཤད་ཅིང་་་གཉེར་རིས་བརྩེགས་པའི་ཀླད་པར་བྱིལ་བྱིལ་ཞིག་བྱེད་དུས་ད་གཟོད་ལོ་གསར་པ་ཞིག་ཚེས་ལ་ཉེ་བ་དེ་ཡིད་ལ་དྲན། ‘‘ཨ་ཙི། དོན་གྲུབ་ད་དུང་མི་ཡོང་བ་་ཅི་ཡིན་ནམ།’’ཁོང་མལ་སའི་ནང་དུ་ལུས་པོ་འགུལ་ཙམ་གྱིས་དེ་ལྟར་ཆིག་ལབ་ཅིག་བརྒྱབ་ཅིང་མདུན་འགྲམ་གྱི་དཀར་ཡོལ་ནང་གི་ཇ་འཕྲོ་ཧུབ་གང་འཐུང་རྗེས་སླར་ཐང་ལ་བཞག་ནས་སྔོན་ལྟར་བསྡད།དགུང་མོ་ནུབ་ཇ་འཐུང་དུས། ཨ་ཁུ་ཉི་མ་སྔོན་ལྟར་མལ་སའི་ནང་དུ་དལ་ཁོལ་ལེར་སྡོད་བཞིན་ཟ་མའང་མི་ཟ། ‘‘ཅི་ཡིན་ནམ། དོན་གྲུབ་ད་དུང་མི་ཡོང’’ཞེས་ལྡབ་ལྡིབ་ཅིག་བཤད་པ་ནི་ཆིག་ལབ་རྒྱག་པའམ་རྒན་མོ་ལྷ་མཚོར་འདྲི་བ་གང་ཡིན་པ་རྟོགས་མི་ཐུབ།‘‘ཅི་རེད། ཁྱོད་ལ་དེ་རིང་ཕུ་བོ་རྣམ་རྒྱལ་ཚང་ནས་མི་ཡོང་ཟེར་བ་མིན་ནམ།’’‘‘ཨོ་རེད། ངས་བརྗེད་འདུག འུ་ཚང་གི་གཏོར་བཟློག་དེ་ནམ་བྱེད་རྒྱུ་ཡིན།’’ ་—9—

དྲི་བཟང་ཐུལ་བའི་སྨན་ལྗོངས། ་‘‘ཁྱོད་ཀྱིས་ཚེས་ལྔ་ལ་བྱས་ན་བཟང་ཟེར་བ་མིན་ནམ།’’‘‘ཨིན་ཨིན།’’ཁོས་མགོ་ལྡེམ་ལྡེམ་འགའ་བྱས་ཏེ་དལ་གྱིས་ཟ་འཐུང་བྱེད།ནུབ་ཇ་འཐུང་ཚར་རྗེས་སྔོན་ལྟར་ལག་པའི་ནང་གི་ཕྲེང་བ་ཉུག་ཙམ་ཉུག་ཙམ་གྱིས་དལ་ཁོལ་ལེར་ཅི་ཞིག་ལ་འདང་རྒྱག་པ་ལྟར་འདུག་ཅིང་། ལན་རེར་ཁ་མུག་མུག་གིས་ཅི་ཞིག་ཆིག་ལབ་རྒྱག་པ་ལྟར་བྱེད།གཉིས།སྡེ་བའི་ནང་གི་བྱིས་པ་རྣམས་སྐོར་དང་སྐོར་བྱས་ཏེ་སྐེ་རགས་སོ་མ་རེ་བཅིངས་ནས་ཁྱིམ་ཚང་རེ་རེའི་ལོ་ལོན་རྣམས་ཀྱི་གམ་དུ་འཚམས་འདྲིར་འགྲོ་བ་དང་། ཕོ་གསར་རྣམས་ཀྱིས་རྟ་རྒོད་འབྲུག་འདྲ་བ་རེར་ཞོན་ཏེ་ཕར་རྒྱུག་ཚུར་རྒྱུག་གིས་བང་སྐོར་བྱེད།‘‘ཨ་ཁུ། ཁྱོད་ཀྱི་ལོ་སར་ཡག་གམ།’’‘‘འདི་ཁྱོད་ཀྱི་ལོ་ཇའི་ཚུལ་ཙམ་ཡིན’’ཞེས་ལེགས་སྐྱེས་རེ་ཁོའི་མདུན་སར་བཞག་པ་ན། ཨ་ཁུ་ཉི་མ་ཡར་ཕྱོགས་ཀྱི་མལ་སའི་ནང་བསྡད་དེ་གདོང་ལ་སྔར་མེད་པའི་མདངས་ཤིག་ཤར་ཞིང་མགོ་ལྕོག་ལྕོག་བྱས་ཏེ‘‘ཡག་ཡག་ཡགཚེ་རིང་ལོ་བརྒྱ། གནམ་གྱིས་སྲུངས’’ཞེས་ཁ་གཡང་འབོད་གང་ཐུབ་བྱེད།ཕྱི་དྲོ། ཨ་ཁུ་ཉི་མ་ཚང་གི་སྦྲ་ནང་ནས་གླུ་སྐད་མཚམས་མི་ཆད་པར་གྲགས་འོང་།‘‘ཨོ་ཡེད་གླུ་ལེན་ན་འཇིག་རྟེན་འདི་ནས་ལེན། །ཚེ་ཕྱི་མའི་ཡུལ་ན་གླུ་ལེན་མེད། །མི་མཐེ་བོང་ཙམ་ཞིག་མེད་ས་ནས། །གླུ་བླངས་ནས་འདུག་ས་གང་ན་ཡོད། །’’—10—

མི་ཚེ་ཡི་གླུ་ཚིགབུ་དོན་གྲུབ་ཀྱིས་གླུ་དེ་ལྟར་བླངས་པ་དང་གསར་བུ་ཚོ་དང་ཁྱིམ་མི་ཡོངས་རྫོགས་འུར་ཆིལ་ལེར་གྱུར་ཏེ་བསྟོད་པ་སྣ་ཚོགས་བྱེད་ཅིང་། ཨ་ཁུ་ཉི་མ་དེ་ལས་ལྡོག་སྟེ་གདོང་གི་འཛུམ་མདངས་རིམ་བཞིན་བསྡུས་ནས་གློ་བུར་བའི་་་འདང་རྒྱག་ཅིག་གི་ནང་དུ་ལྷུང་སྟེ་ཕྲེང་བ་འདྲེན་མཚམས་ཆད་སོང་།དུས་ཚོད་རིང་ཙམ་འགོར་སོང་། གསར་བུ་ལ་ལས་རྩེད་མཚར་སྣ་་་་ཚོགས་ཀྱིས་སྤྲོ་བ་བསངས་པ་དང་། འགའ་རེ་ཆང་གིས་བཟི་ནས་གོམ་པ་འཁྱོར་བཞིན་འགྲོ་གྲབས་བྱས་སོང་།‘‘ཨ་ཁུ། ད་ངེད་ཚོ་འགྲོ་རྒྱུ་ཡིན།’’‘‘ཨ་ཁུ། ད་བདེ་མོ།’’‘‘ང་ཡང་འགྲོ་རྒྱུ།’’‘‘་་་་་་’’ཨ་ཁུ་ཉི་མས་མ་ཚོར་བ་ཡིན་ནམ་མཉམ་འཇོག་བྱེད་འདོད་མེད་པ་ཡིན་པ་མི་གསལ་མོད། ཁ་གྲགས་མ་བྱུང་། ཁོ་རང་སྔར་བཞིན་མལ་སའི་ནང་དུ་རྣམ་ཤེས་བྲལ་བ་ལྟར་གཟུར་ནས་འདུག་ཅིང་། ལན་རེར་ཁ་མུག་མུག་བྱས་ཏེ་ཅི་ཞིག་བསྐྱར་ཟློ་བྱེད་པ་ལྟར་སྣང་།དོན་གྲུབ་ཀྱིས་འགྲུལ་པ་རྣམས་ལམ་ལ་བསྐྱལ་རྗེས་ཕྱིར་ཁྱིམ་དུ་འཛུལ་ཡོང་ནས་ཟས་སྡེར་རེ་རེ་ཕར་བཞག་རྗེས་གང་སར་གཏོར་བའི་དཀར་ཡོལ་ནང་གི་ཇ་འཕྲོ་དག་ཐལ་འདབས་སུ་ཕོས་ཏེ་ཉར་ཚགས་བྱེད།‘‘ཁོ་ཚོ་བུད་སོང་ངམ།’’ཡུད་ཙམ་འགོར་རྗེས་ཨ་ཁུ་ཉི་མས་མལ་སའི་ནང་ནས་དེ་ལྟར་དྲིས་བྱུང་།དོན་གྲུབ་ཀྱིས་མགོ་དགྱེ་ཙམ་གྱིས་རང་ཉིད་ལ་འདྲི་བ་རྟོགས་ནས‘‘བུད་ཐལ’’ཟེར།ཁོས་མཛུབ་མོའི་བར་གྱི་ཕྲེང་བ་འདྲེན་བཞིན་མ་ཎི་འདོན་པ་ལས་ཡང་བསྐྱར་ཅི་ཡང་མ་བཤད།—11—

དྲི་བཟང་ཐུལ་བའི་སྨན་ལྗོངས།‘‘ཅི་རེད། ཁོ་ཚོ་ཡོང་ན་ཁྱོད་དེ་འདྲའི་སྤོ(ཁོང་ཁྲོ)ཞིག་ལངས་ནས་ཅི་བྱེད།’’‘‘ཅི་ཟེར། ང་སྤོ་ལངས་མྱོང་ངམ།’’ཨ་ཁུ་ཉི་མས་སྡང་མིག་ཅིག་བགྲད་དེ་སྐེ་གཅུས་ནས་བསྡད། ་དོན་གྲུབ་ཀྱིས་སླར་ཡང་ཡར་ཕུགས་ཀྱི་སྒམ་ཁ་ཕྱེ་སྟེ་ཕྱི་ཉིན་ཨ་ཞང་ཚང་གི་གྲས་སུ(བག་མ་སྐྱེལ་བར)འགྲོ་བའི་གྱོན་གོས་གྲ་སྒྲིག་བྱེད་བཞིན‘‘འོ་ན་ཁོ་ཚོས་བདེ་མོ་གཏམ་དུས་ཁྱོད་ཀྱིས་ཁ་ཡ་ཙམ་ཡང་མི་བྱེད་དོན་ཅི། བཟང་ན་ངན་ན་ཁྱོད་ལ་ལོ་སར་འཚམས་ཞུ་བྱེད་དུ་ཡོང་བ་རེད། ཕྱིན་ཆད་ང་ཡང་ཁོ་ཚོའི་གྲས་སུ་མི་འགྲོ་ཟེར་རྒྱུ་ཅི་ཡོད།’’‘‘ ’’གསུམ།ཉི་མ་ཧ་ཅང་ཚ་དྲོད་ཆེ་བས་ཨ་ཁུ་ཉི་མ་སྦྲའི་ཕྱི་རོལ་གྱི་ཉིན་ཁར་བཙོག་སྟེ་སློག་པ་ཡང་ཤམ་བྱས་ནས་ཤིག་འཐུ་བཞིན་འདུག་ཅིང་། སྐབས་རེར་མ་ཎི་གྱེར་འདོན་བྱེད་པའི་སྐད་རེ་ཐོས་འོང་། ཁོས་སྟོད་གོས་གྱོན་མེད་པས་བྲང་ཤའི་སྐྱི་གཉེར་དང་ལག་པ་གཉིས་ཀྱི་ཕྱི་རྒྱབ་སོགས་ཉི་མས་ཚིག་སྟེ་ནག་ཉེར་རེར་འདུགལོ་ན་དྲུག་ལ་སོན་མ་ཐག་པའི་ཚ་བོ་དབང་རྒྱལ་གྱིས་ཨ་བྲ་གཉིས་བཟུང་སྟེ་སྐེ་ལ་སྐུད་པ་བརྒྱབ་ཅིང་ཁལ་གཡག་ཡིན་ཁུལ་གྱིས་རྩེད་ཞོར་དུ་ཁོའི་གམ་དུ་ཡོང་ནས‘‘ཁྱོད་ཀྱིས་ལྟོས་དང’’ཞེས་རང་གི་འཇོན་ཐང་ངོམ་པ་ལྟར་བྱས།‘‘དེ་ཅི་ཡིན། ཨ་བྲ་ལ་དེ་ལྟར་བྱས་ན་ཚེ་ཕྱི་མ་ནས་ཨ་བྲས་ཁྱོད་ལ་དེ་ལྟར་བྱེད་ངེས།’’‘‘ཅི་ལ།’’ཚ་བོས་སྣབས་ཡར་འབྱིན་ཙམ་གྱིས་ལྷད་མེད་པའི་མིག་གཉིས་ཀ་—12—

མི་ཚེ་ཡི་གླུ་ཚིགཅེར་ཏེ་ཁོ་ལ་བལྟས།ཨ་ཁུ་ཉི་མས་མཛུབ་མོ་ཀེར་ཀེར་བྱས་ཏེ‘‘དེ་ཟེར་རམ། མི་ཚང་མ་ཤི་རྗེས་ཚེ་ཕྱི་མར་འགྲོ་དགོས་པ་རེད། དེ་དུས་རང་གིས་ཅི་བྱས་ཐམས་ཅད་རང་ཉིད་ཀྱིས་མྱོང་དགོས་པ་རེད། དཔེ་བླངས་ན་ཁྱོད་ཀྱིས་ད་ལྟ་ཨ་བྲ་ལ་ངན་བྱས་ན་ཚེ་ཕྱི་མར་སོང་ཚེ་ཨ་བྲས་ཁྱོད་ལ་ངན་ལན་སྤྲོད་པ་རེད།’’ཚ་བོསནཅུང་སྐྲག་པ་ལྟར་མཛུབ་མོ་ཁར་བཅུག་སྟེ་མདུན་གྱི་ཨ་བྲ་གཉིས་ཀར་ཅེར་ནས་སྡོད་ཅིང་སླར་ཡང‘‘ཚེ་ཕྱི་མ་ད་ལྟ་གང་ན་ཡོད་པ་རེད’’ཅེས་དྲིས།‘‘ཕལ་ཆེར་ནུབ་ཕྱོགས་སུ་ཡིན་ངེས།’’‘‘ཐག་རིང་ནི་ཨེ་རེད།’’‘‘ཚེ་འདིར་ཐོན་ས་ཞིག་མ་རེད།’’‘‘ཉི་མ་དུ་ལ་འགྲོ་དགོས།’’‘‘ཐོན་ནི་མ་རེད། ད་སོང་སོང་། རྩེད་དུ་སོང་ཤ’ཚ་བོས་མགོ་ཡོན་ཡོན་བྱེད་བཞིན་ཕར་ལ་བུད་སོང་་་་་་ཕྱི་ཇ་རན་དུས། ཨ་ཁུ་ཉི་མ་ལག་རྟེན་ལ་ཁེན་ཏེ་ཕྱིར་ཁྱིམ་དུ་ཡོང་ནས་བཟའ་མི་རྣམས་དང་ལྷན་དུ་ཇ་འཐུང་། ཁོས་ནམ་རྒྱུན་ལྟར་མལ་སའི་མཐའ་ཁར་དཀར་ཡོལ་བཞག་ནས་ཅི་ཞིག་ལ་བསམ་བློ་གཏོང་བ་ལྟར་གཟུར་ནས་་འདུག་ཅིང་། ཡུད་ཙམ་འགོར་རྗེས་དོན་གྲུབ་ལ་ལྟ་ཙམ་གྱིས‘‘དེ་རིང་ཚེས་པ་དུ་རེད’’ཟེར།‘‘ཚེས་གསུམ། ཁེ་ཉིན་ལོ་སར་བ་མི་དྲན་ནམ།’’‘‘ཨོ། མ་རེད་མ་རེད། ’’ཁོས་ལག་པས་ཀླད་པར་བྱིལ་བྱིལ་ཞིག་བྱས་ནས‘‘རེད་ཡ། འུ་ཚང་གི་གཏོར་བཟློག་དེ།’’དོན་གྲུབ་ཡ་མཚར་བ་ལྟར་ཨ་ཕའི་གདོང་ལ་བལྟས་ནས‘‘ཁྱོད་ཀྱིས་ཚེས་ལྔ་ཉིན་བྱེད་ཅེས་མ་བཤད་དམ’’ཟེར།—13—

དྲི་བཟང་ཐུལ་བའི་སྨན་ལྗོངས།‘‘རེད། ཨིན། འོ་ན་ནངས་ཀ་སྔ་དྲོ་ཁྱོད་ཨ་ལགས་དར་རྗེ་ཚང་་་་གདན་འདྲེན་དུ་སོང་།’’ ་དོན་གྲུབ་ཨ་ཕའི་ཉོག་གཏམ་དག་ལ་ཡིད་སུན་པའི་ཚུལ་གྱིས་མགོ་ལྡེམ་ཙམ་གྱིས་ཐབ་ཐོག་གི་དཀར་ཡོལ་བླངས་ཏེ་ཕུ་འདེབས་ཞོར་དུ་ཇ་འཐུང་། རེ་ཞིག་ནས་ཚ་བོ་དབང་རྒྱལ་ཕྱི་རོལ་ནས་ཁྱིམ་དུ་འོང་ཞོར་དུ་ཁེ་ཉིན་གྱི་གསར་བུ་ཚོའི་ལད་མོ་བྱས་ཏེ་གླུ་ཅར་ཅོར་ལེན་ཁུལ་བྱེད། ཨ་ཁུ་ཉི་མས་ཇ་མི་འཐུང་བར‘‘དབང་ལོ། ཤོག་དང་ངས་ཁྱོད་ལ་གླུ་ཁྲིད’’ཟེར།‘‘གང་ལ་སོང་བ་ཡིན། མྱུར་མོར་ཤོག་ལ་ཕྱི་ཇ་འཐུང་།’’ དོན་གྲུབ་ཅུང་མ་རངས་པའི་ཉམས་ཀྱིས་དབང་རྒྱལ་ལ་སྡང་མིག་བགྲད།‘‘ང་ལ་གླུ་ཁྲིད། སྐྱིད་ལ།’’‘‘ལེན་འདོད་དམ། ཁྱོད་ཀྱིས་སློབས’’ཨ་ཁུ་ཉི་མས་ཚ་བོ་གམ་དུ་འཐེན་ནས་ཚིག་གཅིག་རེ་བཤད་དེ་ཚ་བོར་བསྐྱར་ཟློ་བྱེད་དུ་བཅུག‘‘ང་དང་མ་བྱིས་པ་ཡིན་དུས་སུ། །ཚེ་ཕྱི་མ་ཡིད་ལ་མ་དྲན་ཟིག །ནང་གླུ་ཆུང་བླངས་ཏེ་གཡེང་ནས་བསྡད། །གཅིག་དྲན་དུས་ལོ་ན་རགས་སོང་ཟིག།སེམས་འགྱོད་པ་སྐྱེས་རུང་ཐབས་མེད་རེད། །’’ ཚ་བོས་ཐལ་མོ་རྡེབ་བཞིན་ས་ལྡིང་གནམ་ལྡིང་བྱས་ཏེ‘‘ཧྲ་གི་ད་དུང་ཁྲིད་དང’’ཟེར།མེས་ཚ་གཉིས་ཀྱི་ཚུལ་དེས་ཁྱིམ་དུ་ཡོད་པའི་བཟའ་མི་ཡོངས་རྫོགས་ཡ་མཚར་བར་གྱུར་སོང་། དོན་གྲུབ་ཀྱིས་བུ་དབང་རྒྱལ་མར་འཐེན་ནས་རང་སར་འདུག་ཏུ་བཅུག་རྗེས‘‘མྱུར་མོར་ཕྱི་ཇ་འཐུང་ན་མི་ཆོག་གམ’’ཟེར།

བཞི།ཕྱི་ཉིན་སྔ་སེ། ཨ་ཁུ་ཉི་མ་གློ་བུར་དུ་ཚེ་ལས་འདས་སོང་། སྐབས་དེར་སྟོང་ཁམས་སུ་གསར་དུ་ཆགས་པའི་རྒྱུ་སྐར་ཞིག་གིས་ཀྱང་འཁོར་བསྐྱོད་ཀྱི་འགོ་བརྩམཀྵིཾ།སྲིད་དུ་་་་་་

དྲི་བཟང་ཐུལ་བའི་སྨན་ལྗོངས།ལྷ་ཆུ་ལྷ་ཤིང་།བསྟན་པ་ཡར་རྒྱས།གྲོང་ཚོའི་ནུབ་ཀྱི་རི་གཤམ་དེར་ཁེར་རྐྱང་དུ་གནས་པའི་ཤུག་སྡོང་རྐང་གཅིག་ཡོད་པ་དེའི་ཕྱོགས་བཞི་མཚམས་བརྒྱད་དུ་གྱེས་པའི་ཡལ་གའི་སྟེང་དུ།ཡུལ་མི་ཚོས་དར་ཚོན་སྣ་ལྔ་བགྲང་ལས་འདས་པ་ཞིག་བཏགས་ཡོད་པས་སྡོང་བོའི་ཡལ་གའི་སྐྱེ་འཕེལ་ལ་འགོག་རྐྱེན་བཟོས་ཡོད་ཀྱང་། རྒྱང་ནས་བལྟས་ན་དེ་ནི་མེ་ཏོག་སྣ་ལྔ་རབ་ཏུ་བཞད་པའི་སྡོང་བོ་ཤིན་ཏུ་ཆེ་བ་ཞིག་དང་ཡང་དག་མཚུངས། རི་ལུང་གང་སར་ཤིང་སྣ་མཛུབ་མོ་ཙམ་ཡང་མེད་པའི་ཡུལ་དེར་ཤུག་སྡོང་ཁེར་རྐྱང་ཞིག་ཡོད་པ་ནི་ལྷ་ཡིས་གྲོང་ཚོ་དེར་ཤིང་སྐལ་སྦྱིན་པ་ཡིན་ཞེས་གྲགས་ཤིང་། གྲོང་ཚོའི་མི་རྣམས་ཀྱིས་དེར་ལྷ་སྡོང་ཞེས་འབོད་པ་ལས་ཤུག་སྡོང་ཞེས་མི་འབོད།ལྷ་སྡོང་དང་བར་ཐག་མི་རིང་བའི་སར་སྒོར་རྒྱ་ཆེ་བའི་ཆུ་མིག་དྭངས་ཤིང་གཙང་བ་ཞིག་ཡོད་པའི་མཐའ་རུ། རྡོ་ཨ་དཀར་གྱིས་མཐོ་ཚད་མི་གཟུགས་ཕྱེད་ཙམ་གྱི་ཆུ་རགས་བརྩིགས་ནས་ཡོད་པའི་སྟེང་དུའང་དར་ལྕོག་མང་པོ་་བཙུགས་ཡོད།ངག་རྒྱུན་ལྟར་ན། ཆུ་མིག་དེ་ནི་པདྨ་འབྱུང་གནས་ཀྱིས་ཕྱག་སོར་གྱིས་བརྐོས་ཏེ་བཏོན་པའི་ལྷ་ཆར་གྲགས། ཆའི་འབྱུང་ཁུངས་ཤིན་ཏུ་དཀོན་པའི་ར༷ ར༷གྲོང་ཚོ་དེའི་མིའི་འཐུང་ཆུའང་ཆུ་མིག་དེ་ལས་མེད་པ་དང་། དགུན་དུས་—16—

ལྷ་ཆུ་ལྷ་ཤིང་།ཕྱུགས་རིགས་ཀྱི་འཐུང་ཆུའང་དེ་ལས་མེད་སྟབས། མི་རྣམས་ཀྱིས་ཆུ་མིག་ལས་འཐུང་ཆུ་ལེན་པ་དང་ཕྱུགས་རིགས་ཀྱིས་ཆུ་མིག་ལས་བཞུར་བའི་ཆུ་རྔ་འཐུང་གི་ཡོད། ་ཆུ་མིག་དེ་གྲོང་ཚོ་དང་བར་ཐག་རིང་སྟབས་གྲོང་མི་ཚོས་ཆུ་ཐེངས་རེ་ལེན་པར་ཧ་ལམ་ཆུ་ཚོད་ཕྱེད་ཀ་ཙམ་དགོས་ཀྱི་ཡོད།གནས་ཚུལ་དེར་གཞིགས་ནས་ཤང་ཀྲང་ལྷ་བུས་གོང་རིམ་ལ་སྙན་ཞུ་་་ཐེངས་མང་ཕུལ་ཏེ་རེ་བ་བཏོན་མཐར། ད་ཐེངས་གོང་རིམ་ནས་ཁྲོན་པ་འདྲུ་བའི་ལག་རྩལ་ཇུས་འགོད་པ་རྒན་ཉི་ཤར་གྲོང་ཚོ་དེར་བཏང་།ཁོང་གིས་ད་བར་རྫོང་དང་ཤང་མང་པོར་ས་བབས་བརྟག་སྟེ་ཁྲོན་པ་བརྒྱ་ཕྲག་མང་པོ་འདྲུ་བའི་ཇུས་འགོད་འགན་ཁུར་བའི་ནང་དུ་ལས་འཛོལ་ཐེངས་གཅིག་བྱེད་མྱོང་མེད་པས། ལོ་ངོ་སུམ་ཅུ་ལྷག་གི་ནང་རིམ་པ་མཐོ་དམན་གྱི་གཟེངས་བསྟོད་ཐེངས་མང་ཐོབ་མྱོང་།ཁྲོན་པ་འདྲུ་མཁན་རྒན་ཉི་ཤར་སླེབས་པས་གྲོང་ཚོའི་མི་ཡོངས་ཀྱིས་སྤྲོ་སེམས་ཆེན་པོས་ཁོང་ལ་བསུ་བ་བྱས་ནས་སེམས་རྩ་འཁོལ་པོས་སྣེ་ལེན་བྱས་ཏེ།ལ་ལས་མར་ཇ་དང་ལུག་ཤ་རྡོག་བཙོས་ཁྱེར་ནས་འོངས། ལ་ལས་ཞོ་དང་ཐུད་ཁྱེར་ནས་འོངས། ལ་ལས་ནས་ཆང་དང་ནོར་ཤ་སྐམ་པོ་ཁྱེར་ནས་འོངས།‘‘རྒན་ལགས་ཁྱེད་སྔོན་ལ་སྐུ་ངལ་ཡག་པོ་གསོ་རོགས།’’‘‘ང་ཚོའི་གྲོང་ཚོར་ཆུ་དཀའ་ངལ་ཆེ་བས་ང་ཚོས་ཁྱེད་ཀྱི་བཀའ་དྲིན་མ་བརྗེད་པ་བྱེད་ཀྱི་ཡིན།’’གྲོང་མི་ཡོངས་གྲོང་ཚོའི་རིག་གནས་ཁང་དུ་འདུས་ཏེ་རྒན་ཉི་ཤར་གྱི་མཐའ་བསྐོར་ནས་ཁོང་ལ་ཇ་ཆང་འདྲེན་གྱིན་འུར་ལོང་ངེས་བསྡད། འོན་ཀྱང་ཨ་མ་ལྷ་མོ་ཀུན་དང་མི་འདྲ་བར་རང་ཁྱིམ་གྱི་ཐབ་འགྲམ་དུ་བསྡད་དེ‘‘དམྱལ་ཁམས་བཅོ་བརྒྱད་བར་དྲུས་ཀྱང་ང་ཚོའི་ལྷ་ཆུ་ལས་ལྷག་པའི་ཆུ་ཞིག་—17—

དྲི་བཟང་ཐུལ་བའི་སྨན་ལྗོངས།ཡོད་མི་སྲིད།’’ཅེས་ཁེར་ལབ་བྱས།ངལ་གསོས་ཤིང་ཟ་འཐུང་གྲུབ་རྗེས་རྒན་ཉི་ཤར་གྱིས‘‘ཡ། ད་ང་ཚོ་ཁྱེད་ཚོའི་ལྷ་ཆུ་ལ་བལྟ་བར་འགྲོ’’ཟེར།སྔར་སྲིད་ན་མ་གྲགས་པའི་རིན་པོ་ཆེ་ཞིག་གསར་དུ་རྙེད་པ་ལྟར་ཡུལ་མི་ཕལ་ཆེ་བ་རྒན་ཉི་ཤར་གྱི་རྗེས་སུ་འབྲངས།རྒན་ཉི་ཤར་གྱིས་ཤེལ་དམ་གྱི་མཐིལ་ལས་མཐུག་པའི་ཤེལ་མིག་ཅིག་གྱོན་ཏེ་ཆུ་མིག་དེའི་ཆུར་ཞིབ་མོར་བལྟས་རྗེས། མཛུབ་མོ་ཆུར་རེག་ཙམ་བྱས་ནས་བྲོ་བ་མྱོང་བ་དང་། དེ་ནས་གོས་ཁུག་ལས་ཆུའི་རྒྱུ་བརྟག་བྱེད་ཀྱི་རྫས་འགའ་ཤོག་བུའི་ཁུག་ནས་བཏོན་ཏེ་ཆུ་རུ་སྦངས་ནས་བལྟས་པ་དང་། ཆུ་ཁྱོར་བ་གང་བཅུས་ཏེ་བཏུང་རྗེས་སྐད་གདངས་རྣམ་ཀུན་ལས་མཐོ་བའི་སྒོ་ནས‘‘དཔེ་རེད། དཔེ་རེད། ངོ་མ་གཏེར་ཆུ་ཡག་པོ་ཞིག་འདུག’’ཅེས་བརྗོད་ཀྱང་ཚང།མས་དོ་སྣང་མ་བྱས།རྒན་ཉི་ཤར་གྱིས་ཆུ་མིག་གི་མཐའ་རུ་བརྩིགས་པའི་རྡོ་ཨ་དཀར་དེ་དག་ལ་ལག་པས་བྱིལ་བཞིན་དུ‘‘འདི་སུས་བརྩིགས་པ་རེད’’ཅེས་དྲིས་ཀྱང་། དེར་ཡོད་ཀུན་གྱིས་མགོ་བོ་འཕྲེད་དུ་གཡུག་རྒྱུ་ལས་ལན་འདེབས་ཐུབ་མཁན་མ་བྱུང་།སྡེ་དཔོན་གྱིས‘‘ཕལ་ཆེར་མི་ལས་མེད་ཅིག་གིས་ཉི་མ་མ་འཁྱོལ་བར་འདི་ལྟར་བརྩིགས་པ་མིན་ནམ’’ཟེར།‘‘མ་རེད། མ་རེད།’’རྒན་ཉི་ཤར་གྱིས་མགོ་བོ་འཕྲེད་དུ་གཡུག་ནས‘‘མི་ཡོན་ཏན་ཅན་ཞིག་གིས་བརྩིགས་པ་རེད’’ཟེར།དེར་ཡོད་ཚང་མས་རྒན་ཉི་ཤར་གྱི་སྐད་ཆའི་དོན་མ་རྟོགས་པར་ཁ་ཆེར་གདང་ནས་ཁོང་ལ་བལྟས་ཏེ་བསྡད།རྒན་ཉི་ཤར་གྱིས་སྐྱ་ཕྱེད་སྔོ་ཕྱེད་དུ་སོང་བའི་མགོ་སྐྲ་ལ་བྱིལ་གྱིན་ཆེ་་མཐོང་ཤེལ་དེ་གོས་ཁུག་ཏུ་བཅུག་རྗེས་ཉི་འགོག་ཤེལ་མིག་ནག་པོ་ཞིག་བརྒྱབ་—18—

ལྷ་ཆུ་ལྷ་ཤིང་།ནས‘‘རྩིག་པ་འདི་བརྩིགས་མཁན་གྱི་མི་དེས་ཆུ་འདིའི་ཆུའི་རྒྱུ་བ་ལེགས་པ་ཤེས་ཏེ་བཙོག་སྐྱོན་མི་ཕོག་པའི་ཆེད་དུ་བརྩིགས་པ་རེད། ལྷག་པར་དུ་དགུན་དུས་གྲོང་ཚོའི་མི་ཕྱུགས་ཡོངས་ལ་འཐུང་ཆུ་འདི་ལས་མེད་པས། གལ་སྲིད་ཆུ་་རགས་ལྟ་བུའི་རྩིག་པ་འདི་བརྩིགས་མེད་ན། མི་ཕྱུགས་གཉིས་ཀར་འཐུང་ཆུ་གཅིག་རང་བྱུང་ན་ཕྱུགས་ནད་མི་ལ་འགོ་བའི་ཉེན་ཁ་ཆེན་པོ་ཡོད’’ཅེས་བཤད་པས། ཆུ་རགས་བརྩིགས་མཁན་གྱི་སྐྱེ་བོ་དེར་ཚང་མ་དད་སེམས་སྐྱེས།ཉིན་ཤས་ཀྱི་རྗེས་སུ་རྒན་ཉི་ཤར་གྱིས་ས་དཔྱད་ལེགས་པར་བརྟག་སྟེ་ཇུས་འགོད་བྱས་པ་ལ་མང་ཚོགས་ནས་ངལ་རྩོལ་ནུས་ཤུགས་བཏོན་ཏེ་གཏིང་ཚད་ཕོ་འདོམ་བཅོ་ལྔ་ཡོད་པའི་ཁྲོན་པ་ཞིག་དྲུས་པས། གྲོང་ཚོ་ཡོངས་ལ་སྔར་མེད་སྟབས་བདེ་དེ་ལྟ་བུ་བསྐྲུན་པར་ཚང་མས་ཁོང་ལ་ཁ་བཏགས་བསྒྲོན། ཁྱིམ་དུད་ལ་ལས་ཤ་གཟན་ཚོན་པོ་འགའ་ཡང་བཤས་ཏེ་ཁོང་མགྲོན་དུ་བོས་ཀྱང་།ཁོང་གིས‘‘ང་ལ་དགོས་པ་ནི་ཁྱེད་ཚོའི་ལྷ་ཆུ་ཤེལ་དམ་གང་ཡིན’’ཟེར་ནས།ལྷ་ཆུ་ཤེལ་དམ་གང་ཁྱེར་ནས་གྲོང་ཁྱེར་དུ་ལོག་སོང་།གྲོང་ཚོའི་མི་རྣམས་དུས་རྒྱུན་དུ་ཆུ་ཐེངས་རེ་ལེན་པར་ཧ་ལམ་ཆུ་ཚོད་ཕྱེད་ཀ་དགོས་ཀྱང་ད་ལྟ་ཆུ་ཐེངས་རེ་ལེན་པར་སྐར་མ་གཉིས་གསུམ་ལས་མི་དགོས་པས་ཁྱིམ་ཚང་མང་པོའི་ན་སོ་རྒས་པའི་ཁྱིམ་འཛིན་མའི་ལུས་སྟོད་ཀྱི་ན་ཟུག་རིམ་གྱིས་འཇགས་ཏེ་དབུགས་རྔུབ་གཏོང་ཡང་བདེ་རུ་ཕྱིན།དེ་ཉིན་བུ་ཚེ་རིང་གིས་ལྕགས་ཟོམ་ཞིག་གི་ནང་དུ་ཆུ་གང་བླངས་ཏེ་ཇ་བསྐོལ་རྩིས་བྱས། ཨ་མ་ལྷ་མོས་བུ་ཁྱོད་ཀྱིས་ཁྲོན་པས་ཆུ་བླངས་སམ’’ཞེས་དྲིས།‘‘ ཡིན། གོང་རིམ་གྱིས་ཆེད་དུ་རང་རེའི་གྲོང་ཚོའི་་་་་་’’ཨ་མ་ལྷ་མོས་བུ་ཚེ་རིང་གི་སྐད་ཆའི་མཇུག་འཕྲོག་ནས‘‘ཁྲོན་པ་དྲུས་པ་དེ་བཀའ་དྲིན་ཆེ་ཡང་། ངེད་ཚོའི་ལྷ་ཆུ་ལྟ་བུའི་ཞིམ་པོ་ཞིག་ག་ལ་ཡོད། ཆུ་—19—

དྲི་བཟང་ཐུལ་བའི་སྨན་ལྗོངས།ཐེངས་རེ་གཉིས་ལེན་པར་དཀའ་རྒྱུ་ཅི་ཡོད། སོང་ཡ།’’ཞེས་བཤད་ཞོར་དུ་ད་ལྟ་བླངས་མ་ཐག་པའི་ཆུ་དེ་ཆུ་ཆས་བླུགས་སྣོད་དུ་བླུགས་ནས་ལྕགས་ཟོམ་སྟོང་བ་དེ་བུ་ཚེ་རིང་གི་ལག་ལ་བཞགབུ་ཚེ་རིང་མ་འདོད་པའི་སྒོ་ནས་ལྕགས་ཟོམ་རྒྱབ་ཏུ་ཁུར་ནས་སོང་སྟེ་ཨ་ཁུ་སངས་རྒྱས་ཚང་དུ་འཛུལ། ་ཨ་ཁུ་སངས་རྒྱས་ཆ་སྒམ་གྱི་འཁྲིས་སུ་ལངས་ནས་རག་སྐྱོགས་ཆེན་པོ་ཞིག་བཟུང་སྟེ་ཆ་སྒམ་སྟེང་གི་རག་ཀོང་ནང་དུ་ཡོན་ཆབ་འབུལ་བཞིན་དུ་ཁོའི་ཕྱོགས་སུ་ལྟ་ཙམ་བྱས་ནས། ‘‘ཡ་བུ་ཁྱོད་ཆུ་ལེན་པར་འགྲོ་བ་ཨེ་ཡིན།’’ཟེར།‘‘ཡིན’’ཨ་ཁུ་སངས་རྒྱས་ཀྱིས་ཡོན་ཆས་ཕུལ་རྗེས་གདན་དུ་བསྡད་དེ། ད་ཡིན་ན་ཆུའི་དཀའ་ངལ་བྱུང་མ་སོང’’ཟེར་བཞིན་སྣ་ཐ་སེན་མོ་གང་བླུགས།བུ་ཚེ་རིང་གིས‘‘ངའི་ཨ་མས་ཁྲོན་པའི་ཆུ་འཐུང་གིན་མི་འདུག’’ཟེར།‘‘ཁྲོན་པ་ཡོད་བཞིན་དུ་ལྷ་ཆུ་ལེན་དགོས་ཟེར་རམ’’ཨ་ཁུ་སངས་རྒྱས་ཀྱིས་སྣ་ཐ་འཐེན་རྗེས‘‘ངས་ཁྱོད་ལ་ཐབས་ཤིག་བསླབ། ཁྱོད་ཀྱིས་ལྕགས་ཟོམ་ཁུར་ཏེ་སོང་ནས་ལྷ་ཆུ་ལེན་ཁུལ་གྱིས་ལྕགས་ཟོམ་སྟོང་བ་ཚུར་ཁུར་འོངས་ནས་དེའི་ནང་དུ་ཁྲོན་པའི་ཆུ་བླངས་ཏེ་ལྷ་ཆུ་ཡིན་ཁུལ་བྱས་ན་མོ་རང་གིས་ཤེས་མི་སྲིད’’ཟེར།བུ་ཚེ་རིང་གིས་ཨ་ཁུ་སངས་རྒྱས་ཀྱི་མདུན་དུ་འཐད་པའི་ཚུལ་གྱིས་མགོ་བོ་ལྕོག་ལྕོག་བྱས་ཀྱང་དོན་དུ་རང་གི་ཨ་མར་མགོ་སྐོར་གཏོང་མི་རུང་སྙམ་ནས་ཨ་ཁུ་སངས་རྒྱས་ཀྱི‘‘ཁ་ཏ’’ལས་འགལ་ཏེ་ལྷ་ཆུ་བླངས། ཨ་ཁུ་སངས་རྒྱས་དང་ཨ་ཡེ་སྒྲོལ་མ་སོགས་བགྲེས་སོང་ཕོ་མོ་མང་པོས་ཨ་མ་ལྷ་མོ་ལ་དཀའ་ལས་རྒྱག་མི་དགོས་སར་ལྐུགས་པ་ཨུ་ཚུགས་མ་བྱེད། ཁྲོན་པའི་ཆུ་འདི་ལྷ་ཆུ་དང་ཁྱད་མི་འདུག་ཅེས་ཁ་ཏ་བྱས་ཀྱང་། ཨ་མ་ལྷ་མོས་ལག་པ་འཕྲེད་དུ་གཡུག་ནས‘‘མ་—20—

ལྷ་ཆུ་ལྷ་ཤིང་།རེད། མ་རེད། ང་ཚོའི་ལྷ་ཆུ་ལྟ་བུའི་ནད་རིགས་ཀུན་འཇོམས་ཀྱི་ཆུ་ཞིག་མེད’’ཅེས་བརྗོད།ཨ་མ་ལྷ་མོ་ནི་རང་མཉམ་བགྲེས་སོང་ཕོ་མོ་རྣམས་དང་མཉམ་དུ་ཉི་མ་སྲོ་བཞིན་སྔར་གཏམ་འཆད་རྒྱུར་ཤིན་ཏུ་དགའ་བའི་རྒན་མོ་ཞིག་རེད།དེ་ཉིན་ཉི་མ་ལྷག་པར་དྲོ་བས་གྲོང་ཚོའི་རྒན་འཁོགས་རེ་ཟུང་གིས་པགས་གདན་ཁྱེར་ཏེ་ལྷས་རའི་ནང་ཉི་མ་སྲོ་བ་མཐོང་བས། མོ་རང་ལམ་སང་ཟས་བཟའ་འཕྲོ་བཞག་སྟེ་མ་ཎི་ལག་སྐོར་ལག་ཏུ་བཟུང་ནས་སོང་། དེར་ཨ་ཁུ་སངས་རྒྱས་དང་ཨ་མྱེས་བཟོད་པ། ཨ་ཡེ་སྒྲོལ་མ་སོགས་ལ་ལའི་སྐྲ་མདོག་སྐྱ་ཕྱེད་སྔོ་ཕྱེད་དུ་སོང་བ་དང་། ལ་ལའི་སྐྲ་མདོག་ཚ་ནུ་ལྟར་དཀར་བའི་བགྲེས་སོང་ཕོ་མོ་མང་པོ་འདུས་ནས་འདུག ཨ་ཡེ་སྒྲོལ་མས‘‘ཤོག་དང་། ལྷ་མོ།དེ་རིང་འདི་འདྲ་འཕྱི་བ་ཅི་རེད། ཨ་མྱེས་བཟོད་པས་རྣམ་ཐར་བཤད་ཚར་སོང་།’’ཟེར་བཞིན་མོ་རང་ཕྱིར་ནུར་ཙམ་བྱས་ནས་ཕྱིང་གདན་གྱི་སྣེ་གཅིག་ཨ་མ་ལྷ་མོར་གཡར།ཨ་མ་ལྷ་མོས‘‘ཨ་ཁུ་བཟོད་པ། ད་དུང་གཅིག་ཤོད་དང’’ཟེར།‘‘སྣང་བཟའི་རྣམ་ཐར་དེ་རིང་དྲགས་པས་ད་མི་བཤད’’ཅེས་ཨ་མྱེས་་བཟོད་པས་སུན་སྣང་གི་ཚུལ་བསྟན’’‘‘འོ་ན་ཐུང་ཐུང་ཤིག་ཤོད་དང་།’’‘‘མ་རེད། མི་ལ་རས་པའི་སྒྲུང་ཤོད་དང་།’’‘‘འོ་ན་འགྲོ་བ་བཟང་མོའི་སྒྲུང་ཤོད་དང་།’’‘‘འོ་ན་་་་་་’’‘‘ ’’བྱིས་པ་མང་པོ་ཞིག་ཁོ་ཚོའི་འཁྲིས་སུ་ཕར་རྒྱུག་ཚུར་རྒྱུག་གིས་རྩེད་མོ་རྩེད་ཀྱིན་འདུག—21—

དྲི་བཟང་ཐུལ་བའི་སྨན་ལྗོངས།ཨ་ཡེ་སྒྲོལ་མས‘‘ཕྲུ་གུ་ཚོ། ཐལ་རྡུལ་མ་སློང་དང་། ཁྱོད་ཚོ་ལྷས་ར་གཞན་ཞིག་གི་ནང་དུ་སོང’’ཟེར་བཞིན། ཁར་ཐལ་རྡུལ་ཆགས་པའི་ཇ་བཤོས་རྗེས་སླར་ཡང་ཇ་གང་བླུགས་ཏེ། ‘‘དེ་འཐུང་དང’’ཞེས་ཇ་ཕོར་ཨ་མ་ལྷ་མོར་སྤྲད།ཨ་མ་ལྷ་མོས་ཇ་གཙང་མར་འཐུང་རྗེས་ཕོར་བའི་ཁར་ཆགས་པའི་རྡུལ་དེ་མཐེ་བོང་གིས་འབྱིད་ཙམ་བྱས།ཨ་ཁུ་སངས་རྒྱས་ཀྱིས‘‘འོ་རེད། དེང་སང་གྲོང་ཁྱེར་ནང་གི་མི་འགའ་ཤས་ཀྱིས་ཤིག་ཉོ་བཞིན་འདུག་ཟེར་བདེན་པ་ཡིན་ནམ། ཁྱོད་ཚོས་གོ་མྱོང་ངམ’’ཞེས་བཤད་ཀྱིན་མ་ཎི་ལག་སྐོར་རུམ་དུ་བཅུག་ནས་སྣ་རུ་བླངས་ཏེ་རྐང་མགོར་ལན་གསུམ་བརྡབས།‘‘ཤིག་ཉོ་མཁན་ཨེ་ཡོད། དེ་རྫུན་ཡིན་གྱི་རེད’’‘‘དེ་འདྲ་ཟེར་བ་ངས་གོ་བྱུང’’‘‘ཤིག་ཉོས་ནས་ཅི་ཕན’’‘‘འགའ་ཤས་ཀྱི་ཟ་ཡི་ཡོད་པ་མིན་ནམ’’‘‘དེ་འདྲ་དཔེ་མི་སྲིད།’’ ་‘‘ཤིག་ཉོས་ནས་བཟའ་བ་ལས་དེའི་དངུལ་གྱིས་མི་ཟས་འཁྲུལ་མེད་ཅིག་ཉོས་ཏེ་བཟས་ན་ཡག་གི་རེད།’’‘‘ཨ་ཚ་ཚ’’ཨ་མ་ལྷ་མོས་སྐྲ་གསེབ་ནས་ཤིག་རྒྱགས་པ་གཅིག་བཟུང་ནས‘‘འོ་ན་འདིས་སྒོར་མོ་བརྒྱ་ཁུག་གིན་མེད་དམ’’ཞེས་ཀུ་རེ་རྩེད་ཞོར་དུ། ཤིག་རྒན་དེ་མཐེ་བོང་དང་གོང་མཛུབ་ཀྱི་སེན་མོའི་བར་དུ་བཞག་ནས་བསད་དེ‘‘ཨོཾ་མ་ཎི་པདྨ་ཧཱུཾ’’ཟེར།‘‘ཧ་ཧ་ཧ’’ཚང་མ་གད་མོ་ཤོར།ཨ་ཁུ་སངས་རྒྱས་ཀྱིས‘‘སྒོར་མོ་བརྒྱ་བསད་དེ་ཅི་བྱེད’’ཅེས་ཁ་མཚར་བཤད།—22—

ལྷ་ཆུ་ལྷ་ཤིང་།‘‘ཧ་ཧ་ཧ། སྒོར་མོ་བརྒྱ་ཕར་ཞོག ཕིན་གཅིག་ཀྱང་ཁུག་མི་ཡོང’’དེ་ནི་ཨ་ཡེ་སྒྲོལ་མའི་སྐད་ཆ་རེད།ཉིན་གུང་བུ་ཚེ་རིང་གིས་ཇ་ཞིམ་པོ་ཞིག་བསྐོལ་ནས་བསྡད།ཅུང་ཙམ་ཕྱིན་རྗེས་ཨ་མ་ལྷ་མོའི་མཆུ་ཏོར་ཇ་ཞག་མཐུག་པོ་ཞིག་བསྒོས་ཏེ་ནང་དུ་ལོག་སླེབས་བྱུང་།བུས་ལམ་སེང་ཨ་མའི་ཕོར་བ་བླངས་ཏེ་ཇ་ལྡུག་རྩིས་བྱས།‘‘བུ། ཇ་མ་ལྡུག ངས་ཁོ་ཚོའི་སར་ཇ་མང་པོ་བཏུང་བ་ཡིན། ཁྱོད་རང་གིས་འཐུང་དང’’ཟེར་བཞིན། ཆ་སྒམ་སྟེང་གི་རག་ཀོང་ནང་དུ་ཡོན་ཆབ་འབུལ་རྩིས་བྱས།བུ་ཚེ་རིང་གིས་རང་གི་གོ་ནོར་ཐེབས་པ་མིན་ནམ་སྙམ་ནས་རང་གི་རྣ་བར་ཡིད་མ་ཆེས་པར‘‘ཨ་མ། ཁྱོད་ཀྱིས་ཁོ་ཚོའི་ས་ནས་ཇ་བཏུང་བ་ཡིན་ཟེར་རམ’’ཞེས་བསྐྱར་འདྲི་བྱས།‘‘བཏུང་བ་ཡིན། མང་པོ་བཏུང་བ་ཡིན’’‘‘ ཁོ་ཚོའི་ཇ་བསྐོལ་སྤྱད་ཁྲོན་པའི་ཆུ་རེད’’ཨ་མ་ལྷ་མོ་ཁ་གདངས་མིག་བགྲད་ཀྱིས་རེ་ཞིག་འཇིམ་གཟུགས་ལྟར་་་རེངས་པོར་ལུས། ཅུང་ཙམ་སོང་རྗེས‘‘ཁྲོན་པའི་ཆུ་དེ་ཡང་ཞིམ་པོ་འདུག’’ཟེར།དེ་ནས་བཟུང་ཨ་མ་ལྷ་མོར་ཁྲོན་པའི་ཆུ་འཐུང་བའི་གོམ་གཤིས་ཆགས།དེ་ནས་ལོ་གཅིག་ལྷག་ཙམ་གྱི་རྗེས་སུ་ཨར་ལས་རུ་ཁག་ཅིག་དེར་འོངས་ནས་ལྷ་ཆུའི་འགྲམ་དུ་ཁང་པ་མང་པོ་ཞིག་ལས་པ་དང་། འཕྲུལ་ཆས་མང་པོ་ཞིག་དབོར་ནས་ཉིན་ལྟར་གློག་སྒྲ་འུར་འུར་དུ་གྲགས་བཞིན་འཕྲུལ་ཆས་ཀྱིས་རྩོལ་བར་བརྟེན་ཏེ་ལྷ་ཆུ་འགྱིག་དམ་དཀར་པོ་ཤ་སྟག་གི་ནང་དུ་བླུགས་ནས‘‘ལྷ་ཆུ’’རྟགས་ཅན་གྱི་གཏེར་ཆུ་ཞིག་ཁྲོམ་རའི་ཐོག་བྲིན་རྒྱུག་བྱུང་འདུག—23—

དྲི་བཟང་ཐུལ་བའི་སྨན་ལྗོངས།ཆུ་མིག་དེར་བཙོག་སྐྱོན་མི་ཡོང་ཆེད། ད་ལྟ་སྔར་གྱི་རྡོ་དཀར་གྱི་ཆུ་རག་དེའི་མཐའ་རུ་ཡང་ཨར་འདམ་ལས་གྲུབ་པའི་གྱང་མཐོན་པོ་མི་ཚད་གཉིས་ཙམ་གྱིས་བསྐོར་ཡོད་པ་མ་ཟད། མཐོ་ཞིང་བརྗིད་ཆགས་པའི་འཁོར་ཁང་དང་།གྲལ་བསྟར་འགྲིག་ཅིང་ཁམས་གཙང་བའི་ལས་བཟོ་པའི་སྡོད་ཤག་དང་།སྒེར་གཉེར་ཆེད་ལས་དུད་ཁྱིམ་གྱིས་བཙུགས་པའི་ཙག་ཙིག་ཚོང་ཁང་དང་ཇ་ཁང་ཡང་ཡོད་པ་འགའ་ཤས་བྱུང་བས། ཕྱི་རོལ་དང་འབྲེལ་བ་ཉུང་བའི་རྒན་འཁོགས་རྣམས་ཀྱིས་བལྟས་ན་གཞི་རྒྱ་ཤིན་ཏུ་ཆེ་བའི་སྔར་མེད་ཀྱི་གྲོང་ཁྱེར་ཞིག་རི་འདབས་སུ་ཆགས་པའི་སྣང་བ་ཤར་ཏེ། སྔར་མེད་ཀྱི་ལྟད་མོ་མང་པོ་ཞིག་མཐོང་། དེ་སྔ་མཁོ་དངོས་ཙག་ཙིག་ཉོ་བར་ཡང་རྫོང་དང་ས་ཁུལ་དུ་འགྲོ་མཁན་ལ་མངགས་དགོས་ཀྱང་། ད་ལྟ‘‘གྲོང་ཁྱེར’’ནང་ནས་ཉོ་བར་སྟབས་བདེ་བའི་རྒན་འཁོགས་ཚོའི་རང་རེའི་གྲོང་ཚོའི་བསོད་ནམས་ཀྱི་མཐུ་ལས་བྱུང་བའི་ལྷ་ཆུ་འདི་སློབ་དཔོན་པདྨ་འབྱུང་གནས་ཀྱི་བཀའ་དྲིན་ལས་བྱུང་བ་ལོས་ཡིན། དེ་མིན་ན་གྲོང་ཁྱེར་ཆེན་པོ་འདི་ལྟ་བུ་ཞིག་ཆགས་མི་སྲིད་ཟེར།ཉིན་ཞིག་རྒན་འཁོགས་ཁག་ཅིག་ཅི་གྲོལ་མོལ་གྲོལ་གྱིས་གཏམ་གླེང་བྱེད་ཀྱིན‘‘གྲོང་ཁྱེར’’དེར་ཤིག་ཉོ་མིན་གྱི་སྐད་ཆ་འདྲི་བར་འགྲོ་སྐབས། ཨ་མ་ལྷ་མོས‘‘ང་ཚོའི་ལྷ་ཆུ་དེས་གྲོང་ཁྱེར་ཆེན་པོ་ཞིག་འདིར་འཁྲིད་བྱུང་། ད་རྗེས་སུ་ང་ཚོའི་ལྷ་ཤིང་དེས་ང་ཚོའི་གྲོང་ཚོར་དགོན་པ་རྒྱ་ཆེན་ཞིག་འཁྲིད་འོང་རྒྱུ་རེད།དེ་མི་འདུག་ན་ངས་བཤད་པ་ཐམས་ཅད་རྫུན་དང་ཟས་པ་ཡོངས་རྫོགས་རྐུན་རྫས་ཡིན’’ཟེར།ཨ་མྱེས་བཟོད་པས‘‘ངས་ཀྱང་དེ་འདྲ་བསམ་གྱིན་འདུག’’ཟེར།ཨ་ཁུ་སངས་རྒྱས་ཀྱིས‘‘ཕལ་ཆེར་རེད། གོང་རིམ་གྱིས་ཐོག་མར་འདིར་གྲོང་ཁྱེར་ཆགས་སྐབས་རང་རེའི་ལྷ་ཆུ་ལྟ་བུའི་ཆུ་བཟང་ཞིག་སྲིད་ན་དཀོན་ཟེར་ནས་གྲོང་ཁྱེར་འདི་ཆགས་སོང་། ད་ཡང་མི་རིང་བར་རང་རེའི་ལྷ་སྡོང་འདི་—24—

ལྷ་ཆུ་ལྷ་ཤིང་།ལྟ་བུ་སྲིད་ན་མེད་ཟེར་ཏེ་དགོན་པ་རྒྱ་ཆེན་ཞིག་ཆགས་རྒྱུ་ཁོ་ཐག་རེད།འཛམ་པ་བརྒྱ’’ཞེས་མཇུག་ཏུ་མནའ་ཡང་བསྐྱལ།‘‘དེ་འདྲ་བྱུང་ན་སྐྱིད་པ་ལ’’‘‘དེ་གཏན་འཁེལ་རེད’’‘‘ངས་ཀྱང་དེ་འདྲ་བསམ་གྱིན་འདུག’’‘‘ ’’ལྷ་སྡོང་སྔར་བཞིན་གྲོགས་མེད་ཁེར་རྐྱང་ངང་རི་གཤམ་དེར་གནས།དེའི་ཡལ་གར་བཏགས་པའི་དར་ལྕོག་སྔོན་མ་ལས་ལྡབ་ཅིག་མང་དུ་ཕྱིན་ནས་འདུག །

དྲི་བཟང་ཐུལ་བའི་སྨན་ལྗོངས།ལུག་རྫི་གཞོན་ནུ་ཞིག་གི་འདས་རྐྱེན།པདྨ་ཚེ་བརྟན།གཅིགལུག་རྫི་གཞོན་ནུས་ཨ་ཕའི་རྒས་གཉེར་གྱིས་གཡོགས་པའི་ངོ་ལ་ཅེར་ནས་ཁོས་ཅི་ཞིག་བསམ་བཞིན་པ་མ་ཤེས། ཨ་མ་དང་ནུ་བོ་ནུ་མོ་གསུམ་པོས་རྒྱུན་མི་འཆད་པར་གླད་སྒྱིངས་བྱེད་ཞོར་གཉིད་ལ་ཉེ། མཚན་མོའི་ཟླ་འོད་མག་མོག་ཕྱི་རོལ་གྱི་རྩྭ་སའི་སྟེང་འཕྲོས་ཤིང་། ཕྱོགས་བཞི་ལྷིང་འཇགས་སུ་སྣང་།ཨ་ཕས་གློ་བུར་དུ་ཡིད་ལ་ཅི་ཞིག་དྲན་པའམ། ཡང་ན་གློ་བུར་དུ་དོན་དག་ཅིག་ཐག་གིས་བཅད་པ་ལྟར་ཁ་གྲག་བྱུང་།‘‘བསྟན་པ་ཡར་རྒྱས། རྗེས་སུ་ཁྱོད་ལུག་རྫི་ལ་འགྲོ་མི་དགོས། དགོན་པར་གྲྭ་པ་བྱེད་དུ་སོང་།’’བསྟན་པ་ཡར་རྒྱས་ནི་ལུག་རྫི་གཞོན་ནུའི་མིང་ཡིན། སྐད་ཆ་དེ་ཐོས་འཕྲལ། ལུག་རྫི་གཞོན་ནུའི་མིག་ལམ་དུ་ལུག་རྫི་བུ་མོ་ཞིག་གི་ཡིད་འོང་གི་གཟུགས་བརྙན་མངོན་བྱུང་། དེ་ནས་ཁོས་ལག་པས་མགོ་ལ་ལན་འགར་་་་འཕྲུགས་ཏེ་འདི་ལྟར་བཤད།‘‘ང་རང་ཆོས་སྒོར་ཞུགས་ནས་རབ་བྱུང་བསྒྲུབ་ན་ཆོག་མོད། ཡིན་ན་ཡང་ངའི་སྐྱེ་བ་སྔོན་མར་སྡིག་པ་གྲངས་མེད་བསགས་པའི་ཤན་པ་ཞིག་ཡིན་པས་ཇི་ལྟར་བྱ།’’—26—

ལུག་ཛི་གཞོན་ནུ་ཞིག་གི་འདས་རྐྱེན།ཨ་མ་དང་ནུ་བོ་ནུ་མོ་གསུམ་པོའི་རྣམ་རིག་གློ་བུར་དུ་ཇེ་གསལ་དུ་གྱུར་ནས‘‘ཧ་ཧ’’ཞེས་ཧབ་ཆ་བརྒྱབ། ཧབ་ཆའི་སྒྲ་དེ་ཕྱི་རོལ་གྱི་མག་མོག་གི་ཟླ་འོད་ཁྲོད་བར་མེད་དུ་སྐྱོམ་འགུལ་བྱེད། དེའི་འཕྲོར། ཨ་མས་ཁ་གྲག་བྱུང་།‘‘ཁྱོད་རང་སྐྱེ་བ་སྔོན་མ་ཤན་པ་ཞིག་ཡིན་ཟེར་ན་ངས་ཁྱོད་ལ་འདྲི།ཁྱོད་ཀྱིས་སྐྱེ་བ་སྔོན་མར་ནོར་ལུག་ཅི་འདྲ་ཞིག་གི་སྲོག་བཅད།’’ལུག་རྫི་གཞོན་ནུས་འདང་ཙམ་ཡང་མ་བརྒྱབ་པར་དེ་མ་ཐག་ལན་བཏབ།‘‘ངས་ནོར་ལྔ་བརྒྱ་དང་། ལུག་སྟོང་གཅིག་གི་སྲོག་བཅད’’ ཨ་ཕ་ཨ་མ་ནུ་བོ་ནུ་མོ་རྣམས་ཧབ་ཆ་དི་རེར་སོང་། ཧབ་ཆའི་སྒྲ་དེ་རྣ་བར་གཟན་པ་ཞིག་རེད། ཨ་ཕས་གློ་བུར་དུ་དགོད་མཚམས་བཞག་སྟེ་ལག་པ་གཡུག་གཡུག་་་འགའ་བྱས་རྗེས་འདི་ལྟར་བཤད།‘‘ཁྱོད་ནི་ཁྱིམ་འདིའི་སྐྱེས་མགོ་ཡིན་པས། ཁྱོད་ཆོས་སྒོར་མི་ཞུགས་ན་སུ་ཞུགས་དགོས། ཁྱོད་ཀྱིས་ང་ངོ་ཚར་གཏོད་བསམ་མམ’’ལུག་རྫི་གཞོན་ནུས་མིག་ཀླད་ལ་སྐོར་ནས་བལྟས་བལྟས་རྗེས་བཤད་དོན།‘‘ང་རང་ཆོས་སྒོར་ཞུགས་ན་ཆོག་མོད། ཡིན་ན་ཡང་སྐྱེ་བ་སྔོན་མར་དངོས་གནས་ནོར་ལྔ་བརྒྱ་དང་ལུག་སྟོང་གཅིག་གི་སྲོག་བཅད་པས་ཇི་ལྟར་བྱ།’’ཨ་ཕ་ཨ་མ་ནུ་བོ་ནུ་མོ་རྣམས་ཡང་བསྐྱར་ཧབ་ཆ་དི་རེར་སོང་། རྣ་བར་གཟན་པའི་ཧབ་ཆའི་སྒྲ་དེ་ཁ་དབུགས་ཁྲོད་འདར་འདར་བྱེད།གཉིས།ཨ་ཕས་ལུག་རྫི་གཞོན་ནུ་ཁྲིད་དེ་རི་མགོའི་དགོན་པར་སོང་། དགོན་པའི་ཨ་ལགས་ཀྱིས་འཛུམ་བཞིན་ཁོ་གཉིས་བསུ་བ་བྱས། ཅང་མ་འགོར་བར།ཨ་ལགས་ཀྱིས་ལུག་རྫི་གཞོན་ནུའི་ངོ་ལ་སྡིགས་མཛུབ་བསྟན་ནས་དབུགས་ཧལ་ཧལ་གྱིས་སྐད་བརྒྱབ་བྱུང་།—27—

དྲི་བཟང་ཐུལ་བའི་སྨན་ལྗོངས།‘‘སྡིག་ཅན་ཁྱོད་ཆོས་སྒོར་གཏན་ནས་ཞུགས་མི་ཆོག ཁྱོད་ཀྱིས་སྐྱེ་བ་སྔོན་མར་ནོར་ལྔ་བརྒྱ་དང་ལུག་སྟོང་གཅིག་གི་སྲོག་བཅད། ཁྱོད། སྡིག་ཅན་མི་རུང་བ་ཁྱོད།’’ལུག་རྫི་གཞོན་ནུའི་སེམས་ལ་སྤྲོ་བ་ཞིག་རྒྱས་ཤིང་མིག་ལམ་དུ་ཡང་བསྐྱར་ལུག་རྫི་བུ་མོའི་ཡིད་འོང་གི་གཟུགས་བརྙན་ཤར། ཁོ་ལ་འཚུབ་སྣང་ཙམ་ཡང་མེད་པར་མགོ་བོ་ཡར་དགྱེ་སྟེ་ཨ་ཕར་ཅེར་ནས་འདི་ལྟར་བཤད། ‘‘ངའི་སྐྱེ་བ་སྔོན་མ་ཤན་པ་ཞིག་ཡིན་ཞེས་བཤད་མོད། ཁོས་རྣར་མ་སོང།’’ཨ་ཕས་ཀྱང་མགོ་བོ་ཡར་དགྱེ་སྟེ་ཨ་ལགས་ལ་ལྟ་ཙམ་དང་། ལུག་རྫི་གཞོན་ནུར་ལྟ་ཙམ་བྱས་རྗེས་ཨ་ལགས་ལ་ཁ་གཏད་དེ་ཕྱག་འཚལ་ཅི་ཐུབ་བྱས།ཨ་ལགས་ཀྱི་གདོང་ལ་འཛུམ་ཆུང་ཞིག་རྒྱས་ཤིང་དལ་མོར་བཤད་དོན།‘‘འཚབ་མི་དགོས། འཚབ་མི་དགོས། ཁོ་ལ་དལ་འབྱོར་གྱི་མི་ལུས་ཐོབ་པ་འདིས་ཁོས་སྐྱེ་བ་སྔོན་མར་དགེ་བའང་མི་ཉུང་བ་ཞིག་བསགས་ཡོད་པ་བདེན་དཔང་བྱེད་ཐུབ། ད་ནས་བཟུང་ཁོའི་མིང་ལ་ཁྱི་ཕྲུག་ཐར་ཟེར། འདིས་ཁོའི་སྐྱེ་བ་སྔོན་མའི་སྡིག་སྒྲིབ་འདག་པར་ཕན་ཡོན་ཤིན་ཏུ་ཆེ།’’ཨ་ཕས་ཁ་ནས་ལྡབ་ལྡིབ་ཀྱི་སྒྲ་ཞིག་འབྱིན་བཞིན་བར་མེད་དུ‘‘ལགས་སོ།ལགས་སོ།’’ཞེས་བཤད་ཞོར་ལུག་རྫི་གཞོན་ནུའི་གཉའ་ནས་མནན་སྟེ་ཕྱག་་་་འཚལ་དུ་བཅུགགསུམ།ཁྱི་ཕྲུག་ཐར། ལས་དབང་གི་ཟུར་ཞིག་ནས་རེ་ཞིག་ཐར་ཟིན་པའི་ཁྱི་ཕྲུག་དེ་ཡང་བསྐྱར་གཡང་དཀར་ལུག་གི་རྫི་བོར་གྱུར།ནམ་དཀྱིལ། ཨ་ཕ་དང་ཨ་མས་ཁོ་རང་གམ་དུ་བོས་ཤིང་། ཨ་ཕས་བཤད་དོན།—28—

ལུག་རྫི་གཞོན་ནུ་ཞིག་གི་འདས་རྐྱེན།‘‘ཁྱོད་ལ་ཆོས་སྒོར་ཞུགས་པའི་བསོད་ནམས་མི་ལྡན་ན། ད་ནས་བཟུང་སྔར་བཞིན་ལུག་ཁྱུ་འཚོ་སྐྱོང་བྱོས། ང་ལ་ད་དུང་བུ་ཞིག་ཡོད་པས་འདང་རྒྱག་ཅི་ཡོད’’ཨ་ཕ་དང་ཨ་མས་ཕན་ཚུན་ལ་མིག་བརྡ་ཞིག་བསྟན་རྗེས་ཨ་མས་བཤད་རྒྱུར།‘‘ཁྱོད་རང་དམ་པའི་ཆོས་སྒོར་ཞུགས་མི་ཐུབ་ན་ཅིས་ཀྱང་ང་ཚོར་མནའ་མ་ཞིག་བླངས་ཏེ་ཁྱིམ་གཞི་སྐྱོང་དགོས’’ལུག་རྫི་གཞོན་ནུའི་སེམས་གཏིང་ནས་དགའ་སྤྲོའི་ཚོར་བ་ཞིག་ངང་ངམ་ཤུགས་ཀྱིས་སྐྱེས་ཤིང་། མིག་ལམ་དུ་ཡང་བསྐྱར་ལུག་རྫི་བུ་མོའི་ཡིད་འོང་གི་གཟུགས་བརྙན་ཤར། ཡིན་ཡང་ཁོའི་སེམས་གཏིང་གི་སྤྲོ་བ་དེ་གནོན་ཐབས་བྱས་ཏེ་དལ་ལྷོད་ངང་བཤད་རྒྱུར།‘‘ཉིན་གསུམ་གྱི་ནང་དུ་ངས་ཁྱོད་ཚོར་མནའ་མ་ཞིག་འཁྲིད་འོང་།’’བཞི།དཔྱིད་ཀ་ནི་ལུ་གུ་རྩེབ་པའི་དུས་ཚིགས་ཡིན་པས། མ་མོ་མང་ཆེ་བའི་རྗེས་སུ་གནམ་ལྡིང་ས་ལྡིང་བྱེད་བཞིན་པའི་ལུ་གུ་རེ་དེད་ཡོད་ལ། མ་མོ་ལོ་ལོན་འདིའི་རྗེས་སུ་ལུ་གུ་མེད་པས་ལུ་གུ་ཁྲིད་པའི་མ་མོ་རྣམས་ལ་སྨོན་སེམས་སྐྱེས།ཨ་ཕས་མ་མོ་ལོ་ལོན་དེ་ལ་ཤེད་ཀྱིས་རྡོག་ཐོས་རྒྱག་ཞོར་ཞེ་སྡང་གིས་འདི་ལྟར་སྡིག་དམོད་བྱས།‘‘མ་མོ་ཚེ་ཟད་ཁྱོད་དངོས་གནས་བཤའ་རན་འདུག’’ལུག་རྫི་གཞོན་ནུས་ཨ་ཕར་ཕུད་རྒྱག་ཅིག་བྱས་ཤིང་མ་མོ་ལོ་ལོན་དེའི་མདུན་དུ་ལངས་ནས་བཤད་རྒྱུར། ་—29—

དྲི་བཟང་ཐུལ་བའི་སྨན་ལྗོངས།‘‘བླུན་རྒན་ཁྱོད་ཀྱིས་མ་མོ་འདི་རང་གི་དྲིན་ཆེན་མའི་རྣམ་ཤེས་ཡིན་པ་ཡང་མི་ཤེས་སམ། མོས་སྐྱེ་བ་སྔོན་མར་རི་ཁྲོད་པ་ཞིག་ལ་སྡིག་དམོད་བྱས་པས་ད་གཟོད་སྐྱེ་བ་འདིར་དུད་འགྲོ་རུ་སྐྱེས་པ་རེད།’’ཨ་ཕས་རྡོག་ཐོས་རྒྱག་མཚམས་བཞག་སྟེ་མ་མོ་ལོ་ལོན་དེ་ལ་བལྟས་ནས‘‘ཧ་ཧ’’ཞེས་གད་མོ་བགད་བྱུང་། གློ་བུར་དུ། ཁོས་དགོད་མཚམས་བཞག་སྟེ་འདི་ལྟར་དྲིས།‘‘ང་ཚོར་མིང་སྲིང་གསུམ་ཡོད་པས། མ་མོ་སྐམ་པ་འདི་ང་ཚོའི་མ་རྒན་གྱི་རྣམ་ཤེས་ཡིན་སྲིད་དམ།’’ལུག་རྫི་གཞོན་ནུས་མ་མོ་ལོ་ལོན་དེའི་རྒྱབ་ལ་བྱིལ་བྱིལ་བྱེད་ཞོར་བཤད་རྒྱུར།ཁྱོད་ཀྱི་སེམས་ལ་བརྗེད་ངེས་ཀྱི་རྐུན་པོ་ཞུགས་པ་མིན་ནམ། མ་མོ་ལོ་ལོན་འདི་ལའང་སྔོན་ཆད་ལུ་གུ་སྤུས་ལེགས་གཉིས་སྐྱེས་པ་བརྗེད་སོང་ངམ’’ཨ་ཕས་ལུག་རྫི་གཞོན་ནུ་དང་མ་མོ་དེ་ལ་བལྟས་བལྟས་རྗེས་གློ་བུར་དུ་ཧབ་ཆ་ཞིག་བརྒྱབ། དེ་ནས་ཁོས་ཡང་བསྐྱར་གཡོ་སྒྱུའི་ངང་བཤད་དོན།‘‘དེ་ན་ལུ་གུ་སྤུས་ལེགས་དེ་གཉིས་ཀ་ང་དང་ངའི་ནུ་བོའི་རྣམ་ཤེས་ཡིན་རྒྱུ་རེད་ལ། ངེད་གཉིས་མ་ཤི་བར་རྣམ་ཤེས་དུད་འགྲོ་རུ་སྐྱེས་པ་དེ་ཡ་མཚར་བ་ལ། ང་ལ་ད་དུང་སྲིང་མོ་ཞིག་ཀྱང་ཡོད་པས་དེ་གང་དུ་བུད་སོང་།’’ལུག་རྫི་གཞོན་ནུ་ལའང་རེ་ཞིག་ལན་གདབ་རྒྱུ་མ་རྙེད་པས་ཨ་ཕས་དགོད་ཙམ་བྱས་ཏེ་མུ་མཐུད་དུ་བཤད།‘‘དེ་འདྲ་མང་པོ་བཤད་ནས་ཅི་བྱེད། ཁྱོད་ཀྱིས་དེ་ལྟར་བཤད་ན་དེ་རིང་ནས་བཟུང་ངས་ཀྱང་མ་མོ་འདི་མ་རྒན་གྱི་རྣམ་ཤེས་ཡིན་པར་ཁས་བླངས་་ཟིན།’’ཨ་ཕས་དེ་ལྟར་བཤད་ཞོར་གཟན་ཆས་སྒྱེ་མོ་གང་ཁྱེར་ཡོང་ནས་མ་མོ་ལོ་—30—

ལུག་རྫི་གཞོན་ནུ་ཞིག་གི་འདས་རྐྱེན།ལོན་དེའི་མདུན་ལ་བླུགས་ཏེ་ལུག་རྫི་གཞོན་ནུ་ལ་འདི་ལྟར་བཤད།‘‘ཁྱོད་ཀྱིས་སེམས་ཁ་བདེ་མོ་བྱོས། ངས་རང་གི་མ་རྒན་ལ་བཀུར་བསྟི་ཡག་པོ་བྱ་ངེས་ཡིན།’’ལུག་རྫི་གཞོན་ནུ་ཁོའི་མིག་ལམ་ཊྭཱཾ་།ཡང་ཡང་མངོན་པའི་ལུག་རྫི་བུ་མོ་དེའི་གམ་ལ་ཐོན། ལུག་རྫི་གཞོན་ནུས་སེམས་འགུལ་ཐེབས་པའི་ངང་ལུག་རྫི་བུ་མོའི་ལག་མགོར་དམ་པོར་འཇུས་ཏེ་འདི་ལྟར་བཤད། ‘‘སྐྱེ་བ་ད་ལྟ་འུ་གཉིས་ཀྱིས་ལྷན་གཅིག་ཏུ་འཚོ་བ་རོལ་ཆོག་སོང་།’’ ལུག་རྫི་བུ་མོས་རང་གི་ལག་པ་ཕྱིར་འཐེན་ཏེ་ཡ་མཚར་བའི་ངང་བཤད་རྒྱུར།‘‘ཁྱོད་ཀྱིས་དེ་ལྟར་བཤད་དོན་ཅི་ཡིན་ནམ།’’ལུག་རྫི་གཞོན་ནུ་འཚབ་འཚུབ་ཏུ་གྱུར་ཅིང་། ཡང་བསྐྱར་ལུག་རྫི་བུ་མོའི་ལག་མགོར་དམ་པོར་འཇུས་ཏེ་བཤད་དོན།‘‘འུ་གཉིས་ཀྱི་ལས་སྐལ་སྡུག་པ་ལའང་། ཚེ་དང་པོར་འུ་གཉིས་རང་དབང་གིས་མཁའ་དབྱིངས་སུ་འཕུར་བའི་བྱིའུ་འཇོལ་མོ་གཉིས་སུ་སྐྱེས་ནས་ཁྱོ་ཤུག་བྱས་ཏེ་སྙིང་དུ་སྡུག་པའི་བྱིའུ་ཕྲུག་འགའ་དང་མཉམ་དུ་དགའ་དགའ་སྐྱིད་སྐྱིད་བྱས་ནས་ཡོད་སྐབས། ཉིན་ཞིག་ང་རྒུམ་བུ་འཐུ་རུ་སོང་རྗེས་སྡེ་བའི་ནང་གི་བྱིས་པ་པྲ་ཚགས་འགས་ཁྱོད་དང་བྱིའུ་ཕྲུག་རྣམས་བཟུང་སྟེ་རྩེད་སྤྱད་བྱས་ནས་བསད་དེ་ཆུ་ཁར་གཡེངས། ང་ཕྱིར་ལོག་ནས་ཚུལ་དེ་མཐོང་བས་སེམས་སྡུག་གིས་མ་བཟོད་པར་ཆུ་ནང་དུ་ལྕེབས་ནས་ཤི’’ལུག་རྫི་བུ་མོས་ལུག་རྫི་གཞོན་ནུའི་ཐོད་པར་རེག་རེག་འགའ་བྱས་རྗེས་ཁོང་ཁྲོའི་ངང་བཤད་རྒྱུར།‘‘ཁྱོད་ལ་ཚ་བརྒྱབ་པ་མ་ཡིན་ནམ’’

དྲི་བཟང་ཐུལ་བའི་སྨན་ལྗོངས།ལུག་རྫི་གཞོན་ནུ་སྔར་ལས་འཚབ་འཚུབ་ཏུ་གྱུར་ཅིང་། ལུག་རྫི་བུ་མོའི་ལག་མགོར་དམ་པོར་འཇུས་ཏེ་སྐྱོ་བའི་ངག་གིས་བཤད་དོན།‘‘ཨ་ཙི། ཁྱོད་ཀྱིས་ཡོད་ཚད་བརྗེད་སོང་ངམ་ཅི། དེ་དག་ཁྱོད་ཀྱིས་བརྗེད་སྲིད་དམ། དེའི་རྗེས་འུ་གཉིས་སྟག་དང་སྟག་མོ་གཉིས་སུ་སྐྱེས་ནས་ཁྱོ་ཤུག་བྱས་ཏེ་རྒྱ་རྫོང་ནགས་སུ་གནས་བཅོས་ཤིང་ཤ་དར་ཁྲག་དར་གྱི་སྟག་ཕྲུག་གཉིས་ཀྱང་སྐྱེས། ཁྱོད་ཀྱིས་ཉིན་བཞིན་སྟག་ཕྲུག་གཉིས་བསྲུངས་ཤིང་། ང་རང་ཉིན་བཞིན་རི་ལུང་ནགས་ཚལ་འགྲིམས་ནས་ཁ་ཟས་འཚོལ་དུ་སོང་།ཡིན་ཡང་ཉིན་ཞིག་ང་རང་ཁ་ཟས་འཚོལ་དུ་སོང་རྗེས་རྔོན་པ་འགའ་ཡོང་ནས་ཁྱོད་མ་བུ་གསུམ་པོ་མདས་བརྒྱབ་ནས་བསད། ངས་ཁྱོད་མ་བུ་གསུམ་པོའི་རོ་སྐྱིན་ལེན་ཆེད་གདུག་རྩུབ་ཀྱི་རྔོན་པ་དེ་དག་འཚོལ་དུ་སོང་བས་དེ་དག་གི་གཡོ་འོག་ཏུ་ཚུད་དེ་མདས་བསད། དེ་བས་ཡང་སྐྱིད་སྐེད་པ་ནས་ཆད་སོང་།’’ལུག་རྫི་བུ་མོས་དལ་ཅག་གེར་ཉན་ནས་བསྡད་ཡོད། མོ་ལ་རང་ཤུགས་ཀྱི་སེམས་འགུལ་ཞིག་ཐེབས་ཏེ་མིག་ཟུང་གིས་ལུག་རྫི་གཞོན་ནུའི་གདོང་ལ་་འབུར་ཚུགས་སུ་ཅེར་ཏེ་ངག་འཇམ་པོས་འདི་ལྟར་དྲིས།‘‘སྙིང་ཉེ་ལགས། བདེན་ནམ། ད་བར་དུ་ཁྱོད་ཀྱིས་ང་ལ་དེ་དག་མི་གླེང་བ་ཅི་ཡིན།’’ལུག་རྫི་གཞོན་ནུའི་སེམས་ལ་རང་ཤུགས་ཀྱིས་དགའ་སྤྲོ་ཞིག་སྐྱེས་ཤིང་།གདོང་ལ་འཛུམ་ཆུང་ཞིག་རྒྱས་ཏེ་བཤད་རྒྱུར།‘‘ངས་ཁྱོད་ཀྱིས་ཡོད་ཚད་བརྗེད་མེད་འདོད། དེ་དག་ཇི་ལྟར་བརྗེད་སྲིད།’’ལུག་རྫི་བུ་མོའི་ངོ་ལ་ནན་ཏན་གྱི་མདངས་ཤིག་མངོན་ཞིང་། ཧ་ཅང་ཉན་འདོད་པའི་ཉམས་ཤིག་བསྟན་ནས་བཤད་དོན།‘‘ཁྱོད་ཀྱིས་མུ་མཐུད་དུ་ཤོད་དང་། ང་ལ་ཉན་འདོད་ཤིན་ཏུ་ཆེ།’’—32—

ལུག་རྫི་གཞོན་ནུ་ཞིག་གི་འདས་རྐྱེན།ལུག་རྫི་གཞོན་ནུས་ལུག་རྫི་བུ་མོའི་ངོ་ལ་ལྟ་ཙམ་བྱས་ཤིང་། ཧ་ཅང་ནན་ཏན་གྱི་སྒོ་ནས་བཤད་རྒྱུར།‘‘དེའི་རྗེས་སུ་འུ་གཉིས་འཇིག་རྟེན་མི་ཡུལ་དུ་སྐྱེ་བ་བླངས། ཁྱོད་ཞིང་པ་ཞིག་གི་ཁྱིམ་དུ་སྐྱེས་ཤིང་ང་ཚོང་པ་ཞིག་གི་ཁྱིམ་དུ་སྐྱེས། ཁྱིམ་གཉིས་ཀྱི་བར་ཐག་རིང་རྒྱུ་མེད་པས་འུ་གཉིས་རྒྱུན་དུ་ངོ་ཐུག་ཐུབ་ལ་ཆུང་དུས་ནས་་འདྲིས་ཤིང་མཐུན་པར་གྱུར། ང་རང་ཕོ་ལོ་ལྔ་གསུམ་བཅོ་ལྔར་སོན་པའི་ལོ་དེར། ངའི་ཨ་ཕས་ཁྱེད་ཚང་ལ་གཉེན་བསླངས་ཏེ་ལོ་གཅིག་གི་རྗེས་སུ་ཁྱོད་རང་བག་མར་བསུ་རྒྱུའི་གྲོས་བྱས། ཡིན་ཡང་ལོ་གཅིག་མ་འགོར་བར།ངའི་ཨ་ཕ་ངེད་ཚང་གི་གཉེར་བ་གཡོ་ཅན་དེ་དང་ཨ་མ་གཉིས་ཀྱིས་དུག་བླུད་དེ་བསད། དེ་བས་ང་རང་གློ་བུར་དུ་ཕྱུག་པོའི་བུ་ཞིག་ནས་སྲང་མདོར་འཁྱམས་པའི་སྤྲང་བོ་ཞིག་ཏུ་གྱུར། ལོ་གཅིག་གི་རྗེས་སུ། ང་རང་ཁྱོད་ཚང་ལ་སོང་ནས་ཁྱོད་བག་མར་བསུ་རྒྱུའི་རེ་བ་བཏོན་མོད། ཡིན་ན་ཡང་ཁྱོད་ཀྱི་ཨ་ཕས་དོན་དེ་འདྲ་ཞིག་གཏན་ནས་མེད་ཟེར་ནས་ཁས་མ་བླངས་ཤིང་ང་རང་ཁྱི་རྐུན་བཞིན་སྒོར་བསྐྲད། ཡུན་རིང་མ་འགོར་བར་ཁྱོད་ཀྱི་ཨ་ཕས་ཁྱོད་བཙན་གྱིས་རྒྱང་རིང་གི་ཁྱིམ་ཚང་ཕྱུག་པོ་ཞིག་ཏུ་གནས་ལ་བྱིན། ངས་མིག་རིག་རིག་གིས་ཁྱོད་གནས་ལ་འགྲོ་བར་བལྟས་འདུག་པ་ལས་ཐབས་བཀོད་གཞན་མེད།ངའི་སེམས་སྐྱ་མོ་ཐང་ལ་ལྷུང་ཞིང་སྔར་བཞིན་སྲང་མདོར་འཁྱམས་ནས་འཁྱག་གྲང་ལྟོགས་སྐོམ་གྱི་སྤྲང་བོའི་འཚོ་བ་རོལ་བཞིན་པའི་དུས། བྱང་སེམས་ཅན་གྱི་ཤན་པ་ཞིག་གིས་ཐུགས་ཁུར་མཛད་པས་ད་གཟོད་འཚོ་ཐབས་ཙམ་བྱུང་།ཁོས་ངའི་ལོ་རྒྱུས་ཐོས་པའི་སྙིང་རྗེ་ཚད་མེད་སྐྱེས་ཤིང་ནོར་ལུག་བཤས་ཏེ་ཤ་བཙོངས་ནས་སྒོར་མོ་བཙལ་བའི་མན་ངག་མ་ལུས་བསྩལ། འཚོ་བའི་ཆེད་དུ།ངས་ཀྱང་སེམས་ཅན་གྱི་སྲོག་གཅོད་པའི་ལས་དེ་དང་ལེན་མི་བྱེད་ཐབས་མེད་བྱུང་། ངས་འདང་བརྒྱབ་ཀྱིན་བརྒྱབ་ཀྱིན་སེམས་ལ་འཇིགས་སྐྲག་གིས་་་་་་—33—

དྲི་བཟང་ཐུལ་བའི་སྨན་ལྗོངས།ཁེངས་ཤིང་མཚན་མོའི་གཉིད་ཀྱང་མི་བདེ་བར་གྱུར། དེ་བས་ངའི་སེམས་ལ་རྗེས་སུ་སྡིག་པ་གྲངས་མེད་བསགས་སྲིད་པས་སྡིག་བཤགས་ཀྱང་འོས་འཚམས་ཤིག་བྱེད་དགོས་སྙམ་ནས་ནོར་ལུག་རེའི་སྲོག་བཅད་ན་དགོན་པར་མཆོད་མེ་རེ་དབུལ་རྒྱུ་དང་ལྟུང་བཤགས་ཚར་གཅིག་རེ་འདོན་རྒྱུ་བྱས། སྐྱེ་བ་སྔོན་མར་ངས་ནོར་ལུག་སྟོང་གཅིག་དང་ལྔ་བརྒྱའི་སྲོག་བཅད་པས་དགོན་པར་མཆོད་མེ་སྟོང་གཅིག་དང་ལྔ་བརྒྱ་ཕུལ་ཞིང་ལྟུང་བཤགས་སྟོང་གཅིག་དང་ལྔ་བརྒྱ་བཏོན་ནས་སྡིག་བཤགས་བྱས། ང་རང་ཕོ་ལོ་བཞི་བཅུའི་སྟེང་དུ་ཁྱོད་སེམས་སྡུག་གིས་མ་བཟོད་པར་སྔ་མོ་ནས་ཕྱི་མའི་ཡུལ་དུ་ཆས་ཟིན་པ་ཐོས་པས་ངའི་སེམས་ལའང་སྐྱོ་བས་ཁེངས་ཏེ་ཁྱོད་ཀྱི་རྗེས་འབྲངས་ནས་ཕྱི་མའི་ཡུལ་དུ་ཕྱིན།མཆོད་མེ་སྟོང་གཅིག་དང་ལྔ་བརྒྱའམ་ལྟུང་བཤགས་ཚར་སྟོང་གཅིག་དང་ལྔ་བརྒྱའི་ཚོགས་བསགས་སམ་གང་ཡིན་མི་ཤེས་མོད། སྐྱེ་བ་འདིར་ང་ལ་ཡང་བསྐྱར་དལ་འབྱོར་གྱི་ལུས་རྟེན་ཐོབ།’’ལུག་རྫི་གཞོན་ནུ་དང་ལུག་རྫི་བུ་མོ་གཉིས་ཀར་སེམས་འགུལ་ཆེན་པོ་ཐེབས་ཏེ་ཕན་ཚུན་གྱི་ལག་ཟུང་དམ་པོར་འཇུས་ཤིང་དགའ་སྤྲོའི་མཆི་མ་བཏོན།ལུག་རྫི་གཞོན་ནུའི་བརྩེ་བའི་མིག་མདངས་ཀྱིས་ལུག་རྫི་བུ་མོའི་མིག་ཟུང་ལ་འབུར་ཚུགས་སུ་ཅེར་ཏེ་མུ་མཐུད་དུ་བཤད་རྒྱུར། ་‘‘ཨ་ཁ། འུ་གཉིས་ཀྱི་ལས་སྐལ་སྡུག་པ་ལ་ཨང་། གང་ལྟར་ཀྱང་སྐྱེ་བ་ད་ལྟ་ཅིས་ཀྱང་འུ་གཉིས་ཁ་མི་འབྲལ། སང་ཉིན་ཉི་ཤར་གྱི་རྩེ་མོར། ངས་ཁྱོད་བག་མར་བསུ་རྒྱུ་ཡིན།’’ལུག་རྫི་བུ་མོའི་གདོང་གི་དགའ་སྤྲོའི་འཛུམ་མདངས་དེ་དེ་མ་ཐག་གར་སོང་ཆ་མེད་དུ་གྱུར་ཅིང་ལུག་རྫི་གཞོན་ནུའི་ལག་ནས་ཐར་ཐབས་བྱས་ཏེ་ལག་རྒྱབ་ཀྱིས་མིག་ཆུ་འབྱིད་ཞོར་འདི་ལྟར་བཤད།‘‘སྙིང་ཉེ་ལགས། ང་ཁྱོད་དང་འབྲལ་མི་འདོད་མོད། ཡིན་ཡང་ཨ་—34—

ལུག་རྫི་གཞོན་ནུ་ཞིག་གི་འདས་རྐྱེན།ཕས་ཁ་སང་ང་གནས་ལ་བྱིན་ཟིན་པས་སྐྱེ་བ་འདིར་འུ་གཉིས་ཀྱིས་ལྷན་དུ་འཚོ་བ་རོལ་བའི་སྐལ་བ་མ་ལྡན་ཐལ། ཨ་ཕས་ང་ཆུང་དུས་ནས་གཉོར་ནས་ལག་ཆགས་པས་ཁོ་ལ་རྒྱབ་འགལ་བྱེད་ག་ལ་སྲིད། སྙིང་ཉེ་ལགས། དོ་དགོང་ཁྱོད་ཤོག་དང་། ངས་ཁྱོད་ལ་སྒུག་ནས་འདུག ཁྱོད་ཅིས་ཀྱང་ཡོང་དགོས།’’ལུག་རྫི་གཞོན་ནུའི་ངོ་མདོག་གློ་བུར་དུ་ཐལ་སྐྱ་ལྟར་གྱུར་ནས་ལྕུག་ཕྲན་བཞིན་འདར་འདར་བྱེད། ལུག་རྫི་བུ་མོ་དེ་ཁོའི་མིག་ལམ་དུ་ཆ་མེད་ཅིག་ཏུ་གྱུར། ལུག་རྫི་གཞོན་ནུས་ཅི་ཡིན་འདི་ཡིན་མེད་པར‘‘ཧ་ཧ’’ཞེས་གད་མོ་བགད་བྱུང་།ལུག་རྫི་བུ་མོས་འགྱོད་གདུང་གི་མིག་མདངས་ཀྱིས་ལུག་རྫི་གཞོན་ནུའི་སྐྱ་མདོག་གི་ངོ་ལ་བལྟས་བལྟས་རྗེས་མགོ་བོ་ལན་འགར་གཡུགས་ཏེ་ཁོའི་ལག་་མགོར་འཇུས་ནས་འདི་ལྟར་དྲིས།‘‘སྙིང་ཉེ་ལགས། ཁྱོད་གྲང་ངམ།’’ལུག་རྫི་གཞོན་ནུ་ཚོར་སྣང་མེད་པར་ཡར་ལ་ལངས་ཤིང་། ‘‘ཧ་ཧ’’ཞེས་ཧབ་ཆ་རྒྱག་ཞོར་བཤད་རྒྱུར།‘‘ངས་ཁྱོད་ངོ་མི་ཤེས། ངས་ཁྱོད་ངོ་མི་ཤེས།’’རྗེས་སུ། ཁོས་ལུས་པོ་སྔུན་ལ་སྒུར་ཙམ་བྱས་ཏེ་ཤུགས་ཀྱིས་མདུན་་་ཕྱོགས་སུ་བརྒྱུགས་སོང་། ཉེ་འཁོར་གྱི་ལུག་རྣམས་འདྲོགས་ཏེ་གང་སར་བྲོས།སྒྲོན་འོད་ཤིན་ཏུ་གསལ་བའི་གུསྡོ་ཀཱང་ཞིག་ཏུ། མ་མོ་ལོ་ལོན་དེ་འཛུམ་དམུལ་དམུལ་གྱིས་གྲལ་མགོ་དུ་བཞུགས་ཡོད་ལ། ལུག་རྫི་གཞོན་ནུ་དང་ཨ་ཕ་ཨ་མ་ནུ་བོ་ནུ་མོ་རྣམས་གྲལ་རྔ་རུ་གུས་གུས་ངང་ཙོག་པུར་བསྡད་འདུགསྐབས་ཤིག་ལ། ཨ་ཕ་ཡར་ལངས་ནས་མ་མོ་ལོ་ལོན་ལ་བལྟས་ཏེ་གུས་པའི་—35—

དྲི་བཟང་ཐུལ་བའི་སྨན་ལྗོངས།ཚུལ་གྱིས་བཤད་དོན།‘‘དྲིན་ཅན་གྱི་མ་ཡུམ་ལགས། དེ་རིང་ནི་ཁྱེད་ཀྱི་བརྒྱད་ཅུ་གྱ་སྟོན་གྱི་ཉིན་མོ་ཡིན་པས། ཁྱིམ་མི་ཡོངས་ཀྱིས་ཁྱེད་ལ་ཚེ་རིང་ལོ་བརྒྱ་དང་བཀྲ་ཤིས་བདེ་ལེགས་ཀྱི་རྟེན་འབྲེལ་ཞུ་བ་ཡིན།’’དེ་ལྟར་བཤད་རྗེས་ཚང་མས་མ་མོ་ལོ་ལོན་ལ་གུས་ཕྱག་འཚལ།ཨ་ཕ་ཨ་མ་ནུ་བོ་ནུ་མོ་རྣམས་ཀྱི་གུས་པའི་ཚུལ་དེ་མཐོང་བས་ལུག་རྫི་གཞོན་ནུའི་སེམས་ལ་དགའ་ཚོར་ཞིག་འགོག་མེད་དུ་སྐྱེས་ཤིང་མིག་མཐར་་་དགའ་སྤྲོའི་མཆི་མ་འཁོར།ལྗིད་ཏིག་ཏིག་གི་གོམ་སྒྲ་ཞིག་གིས་ལུག་རྫི་གཞོན་ནུ་གཉིད་ལས་སད་དུ་བཅུག མ་གཞི་ཁོས་རྨི་ལམ་ཞིག་རྨིས་པ་རེད། ཁོས་སྐད་ཅིག་ཉིད་ལ་དེ་ནི་ཨ་ཕའི་གོམ་སྒྲ་ཡིན་པ་ཚོར། ཁོའི་དོན་སྙིང་ཉིག་ཉིག་ཏུ་ལྡིང་ཞིང་མྱུར་མོར་མལ་ཆས་ཀྱིས་ལུས་པོ་ཡོངས་སུ་བཏུམས། གོམ་སྒྲ་དེ་ཉེ་སར་ཐོན་པས་ཁོའི་ལུས་ཀྱི་མལ་ཆས་ཀྱང་གློ་བུར་དུ་བཤུས། ཁོས་འཇིགས་སྐྲག་ངང་མིག་ཟུང་ཕྱེ་མ་ཐག་ཨ་ཕའི་རྒས་གཉེར་གྱིས་གཡོགས་པའི་ངོ་གདོང་ཁོའི་མིག་ལམ་དུ་ལྷང་ངེར་མངོན་བྱུང་། དེ་མ་ཐག ཁོའི་སེམས་ལ་སྐུག་སྣང་ཞིག་སྐྱེས་ཤིང་་་དབུགས་ཀྱང་ལེན་མི་ཐུབ་པ་ལྟ་བུ་ཞིག་ཏུ་གྱུར།ཨ་ཕས་དམར་པོར་གྱུར་པའི་མཛོ་མིག་ཟུང་ཆེ་ཆེར་བགྲད་དེ་སྐད་སྦོམ་པོས་འདི་ལྟར་བཤད།‘‘མ་མོ་ལོ་ལོན་དེ་ཤོས་ལ་ཐོངས། དོ་དགོང་འགྲུལ་བ་ཡོད།’’ལུག་རྫི་གཞོན་ནུས་སྐད་ཆ་དེ་ཐོས་འཕྲལ། འཇིགས་སྐུག་ངང་ཕྱི་ནུར་བྱེད་ཞོར་བར་མེད་དུ་ཞུ་བ་བྱས།‘‘མིན། མིན། མ་མོ་ལོ་ལོན་དེ་ནི་ཁྱོད་ཀྱི་མ་རྒན་གྱི་རྣམ་ཤེས་ཡིན་པས་དེ་ལྟར་བྱེད་མི་འོས།’’—36—

ལུག་རྫི་གཞོན་ནུ་ཞིག་གི་འདས་རྐྱེན།ཨ་ཕས་ཁོ་ལ་སྡང་མིག་ཅིག་བགྲད་དེ་གདུག་ཙུབ་ཀྱིས་བཤད་རྒྱུར།‘‘འཆལ་གཏམ་དེ་དག་སུས་རྣར་འགྲོ། ཁྱོད་ཀྱིས་མྱུར་དུ་མ་མོ་ལོ་ལོན་དེ་ཤོས་ཐོངས།’’གློ་བུར་དུ། ན་བུན་ལྟ་བུ་ཞིག་གིས་ཁོའི་མཐོང་ལམ་བསྒྲིབས་ཏེ་ཡོད་ཚད་རབ་རིབ་དུ་གྱུར། ཁོས་མ་མོ་ལོ་ལོན་དེ་ལ་ལྟ་ཙམ་བྱས་རྗེས། ཤེས་མེད་ཚོར་མེད་ཀྱིས་ཐ་གུ་ནག་པོས་མ་མོ་ལོ་ལོན་དེའི་ཁ་བསྡམས། མ་མོ་ལོ་ལོན་དེས་ཡུན་རིང་ལ་སྡུག་བསྔལ་གྱིས་འཕག་འཚག་བྱས་བྱས་མཐར་འགུལ་རྒྱུ་མེད་པར་གྱུར། ཁོས་ནུ་བོའི་ལག་ནས་འོད་ཡུག་ཡུག་གི་རྣོ་གྲི་བླངས་ཏེ་སྣང་མེད་ཀྱིས་པགས་པ་བཤུ་འགོ་བརྩམས། ཡུན་རིང་ཞིག་འགོར་རྗེས། པགས་པ་བཤུས་ཚར་ལ། དཀར་ལོག་ལོག་གི་མ་མོ་ལོ་ལོན་དེའི་ལུས་པོར་ད་དུང་ཤ་འགུལ་རྒྱག་བཞིན་ཡོད། ཁོས་དབུགས་ཧལ་ཧལ་གྱིས་མ་མོ་ལོ་ལོན་དེའི་བྲང་བླངས་ཤིང་བྲང་ཁོང་གི་ཁྲག་དྲོན་དཀར་ཡོལ་གང་རེ་གང་རེ་བྱས་ནས་ནུ་མོའི་ལག་གི་ལྕགས་སྡེར་ནང་ལ་བླུགས། ཁོའི་ངོ་གདོང་དང་ལག་པ། ད་དུང་ཉེ་འགྲམ་གྱི་རྩྭ་སའི་སྟེང་ལ་ཁྲག་གིས་སྦགས་ཏེ་ཡ་མཚར་བའི་རི་མོ་འགའ་གྲུབ་འདུག ཁོས་མ་མོ་ལོ་ལོན་དེའི་ཁོག་ནས་རྒྱུ་མ་ཕྱིར་ཕུད་དུས་གློ་བུར་དུ་དངོས་པོ་ནར་ནར་ཞིག་མཐོང་། དེ་མ་ཐག ཁོའི་མིག་ཟུང་འགུལ་ཙམ་ཡང་མི་བྱེད་ལ། མིག་ལམ་དུ་ཁྱད་མཚར་གྱི་མདངས་ཤིག་མངོན་བྱུང་། ཁོས་་་་ཤུགས་ཀྱིས་ཕན་ཚུན་སྦྲེལ་བའི་རྒྱུ་ཉོག་དག་ཕར་དེད་དེ་ལག་ཟུང་གིས་དངོས་པོ་ནར་ནར་པོ་དེ་ཡར་བཀྱགས་ནས་ཞིབ་ལྟ་བྱས། དེ་ནི་རྩེབ་ལ་ཉེ་བའི་ལུ་གུ་ཞིག་རེད། དེ་ངོས་ཟིན་རྗེས། ཁོའི་ལུས་པོ་རྡོ་སྐུ་ཞིག་དང་འདྲ་བར་འགུལ་རྒྱུ་མེད་པར་གྱུར། ཅུང་འགོར་རྗེས། ཁོའི་ངོ་གདོང་གློ་བུར་དུ་འཇིགས་སུ་རུང་བ་ཞིག་ཏུ་གྱུར་ཅིང་དེ་དང་དུས་མཉམ་དུ་མ་མོ་ལོ་ལོན་དེའི་དཀར་ལོག་ལོག་གི་ལུས་པོའང་ཁོའི་མིག་ལམ་དུ་མངོན། མ་མོ་ལོ་ལོན་དེའི་མིག་ཟུང་ཆེ་—37—

དྲི་བཟང་ཐུལ་བའི་སྨན་ལྗོངས།ཆེར་བགྲད་ཅིང་། སྐྱོ་ཤས་ཀྱི་མདངས་ཙམ་ལས་འཇིགས་སྐྲག་གི་ཉམས་ནི་ཏོག་ཙམ་ཡང་མི་འདུག དེ་དག་མཐོང་རྗེས། ཁོའི་ངོ་མདོག་སྐྱ་བོར་གྱུར་ཏེ་ལུས་པོ་འདར་འདར་བྱེད། དེའི་འཕྲོར་ཁོས་འོད་ཡུག་ཡུག་གི་རྣོ་གྲི་དང་།ཉེ་འགྲམ་གྱི་རྩྭ་སའི་སྟེང་གི་ཡ་མཚར་བའི་ཁྲག་གི་རི་མོ། རང་གི་ཁྲག་གིས་སྦགས་པའི་ལག་ཟུང་སོགས་མཐོང་བས་འཇིགས་སྐྲག་ངང་ཡར་ལངས་ནས་ཀི་རིང་ཞིག་བཏབ་སྟེ་རང་གི་སྦྲ་ནང་དུ་འཛུལ། སྐབས་འདིར། མཚན་མོའི་ཡོལ་རས་དལ་གྱིས་འཐེན་བྱུང་། གྲང་རླུང་འུར་འུར་དུ་ལྡང་ཞིང་གནམ་སའི་བར་མཚམས་སུ་མག་མོག་ཏུ་སྣང་།བདུན།ལུག་རྫི་གཞོན་ནུ་ལ་ཚ་འཁྲུལ་བྱུང་སྟེ་ལྡབ་ལྡིབ་ངང་གང་འདོད་དུ་ཅི་ཞིག་ལབ་བཞིན་པའི་དུས་སུ། བྱིས་པ་གཉིས་ཀྱིས་མཉམ་དུ་བོས་བྱུང་།‘‘ཕུ་བོ་ལགས། ཡར་ལོངས་དང་ཤ་ཟ་རུ་འགྲོ།’་’སྐད་ཆ་དེ་ཐོས་པས་ལུག་རྫི་གཞོན་ནུའི་རིག་པ་ཇེ་གསལ་དུ་གྱུར་ཅིང་ཞེ་གཏིང་ནས་ཞེན་པ་ལོག ཁོས་ཁ་ཤ་ལྷབ་ལྷུབ་ཏུ་འགུལ་ནས་ཅི་ཞིག་བཤད་འདོད་མོད། ཡིན་ཡང་ཡུན་རིང་ཞིག་ལ་ངག་མ་འཁྲོལ། མཇུག་མཐར།ཁོས་དབུགས་བསྒྲིམས་ཏེ་ཤུགས་ཀྱིས་འདི་ལྟར་བཤད།‘‘མར་སོང་། མར་སོང་།’’འཚབ་འཚུབ་ཀྱི་གོམ་སྒྲ་འགའ་སྦྲ་ནང་ནས་བསྟུད་མར་ཡལ་རྗེས། སྦྲ་ནང་དུ་ཡང་བསྐྱར་དལ་ཅག་གེར་གྱུར། ལུག་རྫི་གཞོན་ནུ་ལ་ཡང་བསྐྱར་ཚ་རྒྱས་ཏེ་རིག་པ་རབ་རིབ་ཏུ་གྱུར་ཅིང་ལུས་པོ་ལྕུག་ཕྲན་བཞིན་འདར་འདར་བྱེད།ནམ་དཀྱིལ་ཙམ་ལ། ལུག་རྫི་གཞོན་ནུའི་རྣ་ལམ་དུ་ཆང་འཐུང་འགའི‘‘ཧ་ཧའི’’དགོད་སྒྲ་དང་། རྣ་བར་གཟན་པའི་ཁྱིའི་ཟུག་སྐད། ད་དུང་འུར་—38—

ལུག་རྫི་གཞོན་ནུ་ཞིག་གི་འདས་རྐྱེན།འུར་དུ་ལྡང་བའི་གྲང་རླུང་གི་སྒྲ་སོགས་བསྟུད་མར་གྲགས་འོང་།རྗེས་སུ་ནམ་ལངས་ཟིན། ཡིན་ཡང་གནམ་ངོ་རུབ་འདུག ཉི་མ་མི་མཐོང་། ཅང་མ་འགོར་བར། ནམ་མཁའ་རུ་ལྷབ་ལྷུབ་ངང་ངང་བའི་་་་གཤོག་སྒྲོ་ལྟ་བུའི་ཁ་བ་བབས་བྱུང་། སྐད་ཅིག་ཙམ་ལ། ཁ་བའི་འདབ་མས་ས་གཞི་ཡོངས་སུ་དཀར་པོར་བསྒྱུར།ལུག་རྫི་གཞོན་ནུའི་ནུ་བོ་དང་ནུ་མོ་གཉིས་དབུགས་ཧལ་ཧལ་གྱིས་ཨ་ཕའི་སྦྲ་ནང་དུ་འཛུལ་ནས་ཨ་ཕ་གཉིད་ལས་བསླངས་ཏེ་འཚབ་འཚུབ་ཀྱིས་བཤད་དོན།‘‘ཕུ་བོ་ཤི་སོང་།’’ཨ་ཕ་ཡར་ཙོག་སྟེ་ལག་པས་མིག་ཟུང་ཕུར་ཕུར་འགའ་བྱས་ཤིང་། ཧད་ནས་ཅུང་ཙམ་བསྡད་རྗེས་འདི་ལྟར་དྲིས།‘‘ཅི་ཟེར། ཤི་སོང༡’’ནུ་བོ་དང་ནུ་མོས་ཨ་ཕའི་ཚུགས་ཀ་དེ་མཐོང་བས་སེམས་ལ་དགོད་རྒྱུ་ཞིག་ལངས་རུང་གཟབ་ནན་གྱིས་འདི་ལྟར་ལན་བཏབ།‘‘རེད་ལགས། ཤི་སོང་།’’ཨ་ཕས་དམར་པོར་གྱུར་པའི་མཛོ་མིག་ཟུང་ཆེ་ཆེར་བགྲད་དེ་དལ་མོར་བཤད་རྒྱུར།‘‘ཧོ། དཀོན་མཆོག་གསུམ་པོ།’’སྐྱི་གཡའ་བའི་སྐད་ཆ་དེ་ཁ་བས་གཡོགས་པའི་རྩྭ་ཐང་སྟེང་བར་མེད་དུ་ལྡིང་སྐོར་རྒྱག་གིན་འདུག །

དྲི་བཟང་ཐུལ་བའི་སྨན་ལྗོངས། ་ཞོག་དྡྷ་གཅིགཔདྨ་ཚེ་བརྟན།ཉི་མ་སྔོན་པོ་ཞིག་ཤར་རིའི་ཕྲག་ནས་ཕྱེད་ཙམ་མངོན་བྱུང་། ཁོའི་་སེམས་ལ་ཉི་མ་སྔོན་པོ་དེ་ཤར་རིའི་ཕྲག་ནས་དལ་གྱིས་ཡར་འཕགས་ཡོང་བསམ་མོད། བསམ་ཡུལ་ལས་འདས་པར་དེ་མ་ཐག་མར་འགྲིབ་སོང་། ཁོའི་་་་སེམས་ལ་དོགས་པ་ཞིག་སྐྱེས་ཏེ་གོམ་པ་ཡང་མོར་སྤོ་ཞོར་གསེར་འོད་ལམ་ལམ་དུ་འཕྲོ་བའི་ཕོ་བྲང་ཞིག་ཏུ་ཐོན། ཕོ་བྲང་དེའི་ནང་གི་བཟོ་བཀོད་ནི་ཁོས་ནམ་རྒྱུན་གཏན་ནས་མཐོང་མ་མྱོང་བ་ཏག་ཏག་རེད། ཁོས་ཡ་མཚར་བའི་མིག་མདངས་ཀྱིས་ཕོ་བྲང་ནང་གི་དངོས་པོ་དེ་དག་ལ་ཅེར་འདུག མཇུག་མཐར། ཁོའི་མིག་མདངས་གྱང་ངོའི་ལོ་ཐོ་མཐུག་པོ་ཞིག་གི་ཐོག་ལ་གཏད།ཁོ་རང་འཇིག་རྟེན་མི་ཡུལ་དུ་ཡོང་ནས་མི་ལོ་སུམ་ཅུར་སོན་ཡང་འདི་འདྲའི་ལོ་ཐོ་མཐུག་པོ་ཞིག་གཏན་ནས་མཐོང་མ་མྱོང་། ལོ་ཐོ་དེའི་སྟེང་གི་ལོ་ཟླ་ཚེས་ནི2000ལོའི་ཟླ12པའི་ཚེས32རེད། དེ་མཐོང་བས་ཁོ་རང་ཁ་གདངས་མིག་ཅེར་ནས་ཧད་པར་གྱུར། ཁོས་ཡང་བསྐྱར་ཐེངས་གཅིག་བལྟས་མོད།འཆུགས་མི་འདུག ལོ་ཐོ་དེའི་ངོས་སུ2000ལོའི་ཟླ12པའི་ཚེས32ཞེས་་་་་གསལ་བོར་བཀོད་འདུག ཁོ་རང་དེ་རུ་ཧད་ནས་ཅི་ཡིན་ཆ་མ་འཚལ་བའི་དུས་སུ། མི་ཞིག་ཁོའི་གམ་དུ་ཡོང་ནས་ཁོ་ལ་ཅེར་འདུག ཁོས་མི་དེའི་བརྩེ་མདངས་བྲལ་བའི་ངོ་ལ་ལྟ་བཞིན་ཁོག་འདར་ཞིག་བརྒྱབ། མི་དེས་གྱང་ངོའི་—40—

ཤོག་ལྷོ་གཅིགལོ་ཐོ་ལ་གཅིག་བལྟས་རྗེས་འདི་ལྟར་བཤད།‘‘ཁྱོད་ཀྱིས་ང་ཚོའི་ལོ་ཐོ་ལ་བལྟས་ནས་ཡ་མཚར་སྐྱེ་བཞིན་ཡོད་དམ།’’ཁོས་དབང་མེད་དུ་མགོ་ལྕོག་ལྡེམ་ལྡེམ་འགའ་བྱས།མི་དེས་མུ་མཐུད་དུ་བཤད་རྒྱུར།‘‘ཨོ། ཁྱོད་ཡ་མཚར་མི་དགོས། ཁྱོད་ཀྱིས་ངའི་སྐད་ཆར་ཉོན། ང་ཚོ་ནི་དེ་རིང་གི་ཉིན་མོའི་མགོ་བརྩམས་དུས་གོ་ལ་འདིའི་སྟེང་ལ་ཡོང་བ་ཡིན།ད་ནངས། བྱེད་པོ་ཞིག་གིས་ང་ཚོ་གསར་བཟོ་བྱས། བྱེད་པོ་དེས་ང་དང་ང་འདྲའི་མི་བརྒྱ་ཐམ་པ་གསར་བཟོ་བྱས།’’དེ་ལྟར་བཤད་ཞོར་མི་དེས་ཕོ་བྲང་གི་གྲུ་ཟུར་ཞིག་ལ་མཛུབ་གུས་བསྟན།ཁོས་མི་དེས་མཛུབ་གུས་བསྟན་པའི་ཕྱོགས་སུ་བལྟ་དུས། དེ་རུ་དངོས་གནས་མི་མང་པོ་ཞིག་རུབ་འདུག མི་དེ་དག་གིས་ཕན་ཚུན་གླེང་མོལ་བྱེད་བཞིན་ཡོད་ལ། ཚུགས་ཀ་མི་འདི་དང་ཕལ་ཆེར་འདྲ། ཁོས་ད་སོ་མ་ཅིའི་ཕྱིར་མི་དེ་དག་མ་མཐོང་བར་དོགས་པ་སྐྱེས།མི་དེས་མུ་མཐུད་དུ་བཤད་རྒྱུར།‘‘བྱེད་པོ་དེས་ང་ཚོ་གསར་བཟོ་བྱས་རྗེས་གོ་ལ་གཞན་དུ་སོང་། ངས་ང་ཚོ་མི་བརྒྱ་ཐམ་པ་འདིའི་འདས་མ་འོངས་ད་ལྟའི་ལས་དབང་ཤེས། ང་ཚོ་གོ་ལ་འདིའི་སྟེང་དུ་ལོ་བརྒྱ་མ་གཏོགས་འཚོ་མི་ཐུབ། ད་ནས་བཟུང་སྟེ་ལོ་གཅིག་འགོར་ན་མི་གཅིག་ཤི་འགྲོ། དེ་ལྟར་ལོ་རེར་མི་གཅིག་ཇེ་ཉུང་དུ་འགྲོ་ཞིང་།མཇུག་མཐར་འཆི་བ་ནི་ང་ཡིན།’’སྐབས་འདིར། ཁོས་སྤོབས་པ་བསྐྱེད་ཏེ་མི་དེ་ལ་འདི་ལྟར་དྲིས།‘‘ཁྱོད་ཀྱིས་རང་གི་ཚེ་ཚད་ཤེས་ན་སེམས་ན་སྡུག་བསྔལ་མེད་དམ།’’‘‘མེད། དེ་ལས་ལྡོག་སྟེ་ངས་དེ་ཡག་པོ་འདུག་སྙམ།’’‘‘དེ་ནི་ཅིའི་ཕྱིར།’’

དྲི་བཟང་ཐུལ་བའི་སྨན་ལྗོངས།‘‘འདི་ནི་ང་ཚོའི་བརྩེ་དུང་གི་རྣམ་པས་གཏན་འཁེལ་བྱས་པ་ཡིན།ཁྱོད་ཚོ་མིའི་རིགས་ཀྱིས་དེ་ལ་གོ་བ་ལེན་མི་ཐུབ།’’‘‘ཁྱོད་ཚོ་མིའི་རིགས་ཞེས་ན་ཁྱོད་ཚོ་ནི་རིགས་གང་ལ་གཏོགས་སམ།’’‘‘ངས་ཀྱང་ང་ཚོ་རིགས་གང་དུ་གཏོགས་པ་མི་ཤེས། གང་ལྟར་ཀྱང་ང་ཚོ་ལ་ཁྱོད་ཚོ་མིའི་རིགས་ལྟར་སྐྱེ་རྒ་ན་འཆིའི་སྡུག་བསྔལ་མེད་པར་སྐྱེ་བ་ནས་འཆི་བའི་བར་ད་ལྟ་ལྟར་ཕྱི་ཚུལ་ལ་འགྱུར་སྡོག་ཅི་ཡང་མེད།’’མི་དེས་ཅི་ཞིག་ལ་བསམ་བློ་གཏོང་བཞིན་ཁོ་ལ་ཅེར་ནས་མུ་མཐུད་དུ་བཤད་རྒྱུར།‘‘ང་ནི་ཤེས་བྱ་བརྒྱ་ཕྲག་ཁོང་དུ་ཆུད་པའི་མི་ཞིག་ཡིན། ཡིན་ཡང་ང་ལ་སྐྱོན་ཞིག་ཡོད་པ་ནི་ངས་མགོ་ནས་བརྩམས་ཏེ་གྲངས་ཀ་བརྩི་མི་ཤེས། ངས་གཞན་གྱི་བརྩི་འཕྲོ་དེར་རྒྱུན་སྐྱོང་ནས་བརྩི་བ་ལས་ཐབས་མེད། ད་ནངས།ང་རང་སའི་གོ་ལའི་སྟེང་དུ་འགྲུལ་བཞུད་ལ་སོང་དུས། ཁྱོད་ཚོ་མིའི་རིགས་ཀྱི་ལོ་གྲངས་བརྩི་ཚད་སྤྱི་ལོ2000ལོའི་ཟླ12པའི་ཚེས31ལ་ཐོན་ཡོད་པས་དེའི་རྒྱུན་བསྐྱངས་ནས་ལོ་གྲངས་བརྩིས་པ་ཡིན། དེ་རིང་ནི་ང་ཚོའི་གོ་ལ་འདིའི་ཉིན་དང་པོ་ཡིན་པས་ཁྱོད་ཀྱིས་མཐོང་བ་དེ་སྤྱི་ལོ2000ལོའི་ཟླ12པའི་ཚེས32རེད།ཁྱོད་ལ་ད་དུང་ཡ་མཚར་སྐྱེས་སམ།’’མི་དེས་བཤད་མཚམས་བཞག་སྟེ་ཁོ་ལ་བལྟ་ཙམ་བྱས་པས་ཁོས་ཀྱང་ཅི་ཞིག་རྟོགས་པ་བཞིན་མགོ་ལྕོག་ལྡེམ་ལྡེམ་འགའ་བྱས། རྗེས་སུ། མི་དེས་ཡང་བསྐྱར་ཁ་གྲག་བྱུང་།‘‘ང་ཚོ་འཚོ་ཞིང་གནས་པའི་ལོ་བརྒྱའི་ནང་། ང་ཚོའི་ལོ་ཐོའི་སྟེང་གི་ལོ་དང་ཟླ་ནི་ནམ་ཡང་སྤྱི་ལོ2000ལོའི་ཟླ12ཡིན་ལ། ཚེས་གྲངས་ཉིན་རེ་བཞིན་ཡར་ལ་འཕར་བཞིན་ཡོད། དེ་ལྟར་ལོ་བརྒྱ་འགྱངས་རྗེས། ང་ཚོ་དང་ང་ཚོའི་གོ་ལའི་ཚེ་ཚད་ཀྱང་ཐོན་པ་རེད།’’—42—

ཤོག་ལྟེ་གཅིགམི་དེས་ཡང་བསྐྱར་བཤད་མཚམས་བཞག་སྟེ་མིག་ལམ་དུ་ཅི་ཡིན་ཆ་མ་འཚལ་བའི་འོད་མདངས་ཤིག་འཚེར་བཞིན་པའི་ཁོ་ལ་ཡུད་ཙམ་ཅེར་ཞིང་།མུ་མཐུད་དུ་བཤད་རྒྱུར།‘‘ད་ནངས་ངས་ཁྱོད་ཚོ་མིའི་རིགས་ཀྱི་སྟེང་གི་བཀོད་པ་སོགས་ལ་ཞིབ་འཇུག་ཟབ་མོ་བྱས་མོད། ཡིན་ཡང་དེ་དག་ང་ཚོར་ཟུར་ལྟའི་དགོས་མཁོ་ཅི་ཡང་མི་ལྡན། ང་ཚོར་ངེས་པར་དུ་རང་དང་འཚམ་པའི་སྟེང་གི་བཀོད་པ་ཞིག་ཆགས་དགོས། ང་ཚོ་མི་བརྒྱ་ཐམ་པ་འདི་ལ་ཕོ་མོའི་དབྱེ་བ་མེད་པས། ཁྱོད་ཚོས་བཤད་པའི་སྤྱི་ཚོགས་ཀྱི་ཕྲ་ཕུང་སྟེ་ཁྱིམ་ཚང་གྲུབ་མི་སྲིད། དེ་བས་ང་ཚོའི་སྤྱི་ཚོགས་ལ་རང་དང་འཚམ་པའི་སྟེང་གི་བཀོད་པ་ཞིག་དགོས།’’སྐབས་འདིར། ཁོའི་སེམས་ལ་དོགས་གཞི་ཞིག་ཤར་ཏེ་འདི་ལྟར་དྲིས།‘‘ཁྱོད་ཚོར་ཕོ་མོའི་དབྱེ་བ་མེད་ན། ཁྱོད་ཚོས་ཇི་ལྟར་འཚོ་བ་རོལ།’’མི་དེས་རྣམ་འགྱུར་སྔར་དང་འདྲ་བར་བཤད་རྒྱུར།‘‘ང་ཚོས་རང་རང་ས་ནས་འཚོ་བ་རོལ་བ་ལས་ཕན་ཚུན་ལ་འབྲེལ་བ་མེད།ང་ཚོ་ནི་བརྩེ་དུང་མེད་པའི་རིགས་ཤིག་ཡིན།’’‘‘ཨ་ཧ། ཁྱོད་ཚོ་ལ་བརྩེ་དུང་མེད་ཟེར་རམ། ངས་ཁྱོད་ཚོ་ང་ཚོའི་རིགས་དང་ཁྱད་པར་ཅི་ཡོད་པ་མི་ཤེས།’’ཁོས་དེ་ལྟར་བཤད་རྗེས་བཟོད་མ་ཐུབ་པར་གད་མོ་ཤོར། ཡིན་ཡང་ཁོས་དེ་མ་ཐག་བཟོད་ཐབས་བྱས།མི་དེས་འཁྱག་སིབ་སིབ་ཀྱི་སྐད་གདངས་ཀྱིས་འདི་ལྟར་བཤད། ‘‘རེད།ང་ཚོ་ལ་བརྩེ་དུང་མེད།’’ཚུལ་དེ་མཐོང་བས་ཁོས་བཤད་སྟངས་གཞན་ཞིག་ཏུ་བསྒྱུར་ནས་འདི་ལྟར་དྲིས།‘‘འོ་ན། ཁྱོད་ཚོས་ཟས་སུ་ཅི་ཞིག་བསྟེན་པ་ཡིན།’’

དྲི་བཟང་ཐུལ་བའི་སྨན་ལྗོངས།སྐད་ཆ་དེ་ཐོས་འཕྲོལ། མི་དེས་ནན་ཏན་གྱིས་བཤད་རྒྱུར།‘‘ང་ཚོས་གོ་ལ་འདིའི་སྟེང་གི་ས་འདམ་གྱིས་བྲོ་བ་ལྡན་པའི་ཟས་རིགས་བཟོ་ཐུབ། ང་ཚོས་ད་ནངས་བཟོས་པ་ནི་ས་འདམ་གྱིས་བཟོས་པའི་ཟ་མ་ཡིན།’’མི་དེས་དེ་ལྟར་བཤད་ཞོར་འཐེན་སྒམ་ཞིག་ལས་བཟོ་རྩལ་ཧ་ཅང་ལེགས་པའི་ས་འདམ་གྲུ་བཞི་ཞིག་ཁ་ནང་དུ་བཞག་ནས་བྲོ་བ་ལྡན་པའི་ངང་བལྡད་ཅིང་སླར་ཡང་ས་འདམ་གྲུ་བཞི་ཞིག་བླངས་ཏེ་ཁོ་ལ་ཟོ་ཞེས་གཏད། ཁོས་དེ་མ་ཐག་མི་བཟའ་ཞེས་གཡོལ་ཐབས་བྱས་ཤིང་ཡ་མཚར་ནས་ཅི་ཡིན་ཆ་མ་འཚལ་བར་གྱུར།མི་དེས་འདམ་གྲུ་བཞི་མ་དེ་ཟོས་ཚར་རྗེས། མུ་མཐུད་དུ་བཤད་རྒྱུར།‘‘ང་ཚོའི་གོ་ལ་འདི་ནི་ཆེ་ཆུང་མི་འདྲ་བའི་ས་ལེབ་མོ་བརྒྱ་ཡིས་གྲུབ་པ་ཡིན། ལོ་རེར་མི་གཅིག་ཤི་རྗེས་སའི་ལེབ་མོ་གཅིག་ཇེ་ཉུང་དུ་བུད་འགྲོ། གོ་ལའང་ཇེ་ཆུང་དུ་བུད་འགྲོ། ཇེ་ཉུང་དུ་སོང་བའི་སའི་ལེབ་མོ་དེ་ནི་ཤི་བའི་མི་དེའི་ཟས་ཚད་ཡིན། ལོ་བརྒྱ་འགྱངས་རྗེས། ང་འཆི་བའི་ཉིན་དེར། ང་ཚོའི་གོ་ལ་འདི་སྟོང་ཁམས་ནས་གར་སོང་ཆ་མེད་དུ་གྱུར་འགྲོ། ད་ལྟ། ཁྱོད་ཚོ་མིའི་རིགས་ཀྱི་གནམ་དཔྱོད་མཁས་པ་རྣམས་ཀྱིས་སྟོང་ཁམས་སུ་ཁྱད་མཚར་གྱི་འཁོར་སྐར་ཞིག་གནས་པ་མཐོང་ཐུབ་ཅིང་དེ་ལ་ཇི་ལྟར་ཞིབ་འཇུག་བྱས་ཀྱང་འབྲས་བུ་མེད། དེ་མི་ཚད་ཁོ་ཚོས་གོ་ལ་དེ་ལོ་རེར་ཇེ་ཆུང་དུ་འགྲོ་ཞིང་། ལོ་བརྒྱའི་རྗེས་སུ་གར་སོང་ཆ་མེད་དུ་གྱུར་འགྲོ་བ་མཐོང་ཐུབ། ཨོ། ཐུགས་རྒྱལ་མ་བཞེངས། འདི་ངས་ད་སོ་མ་བཤད་ཟིན། ང་ཚོའི་གོ་ལའང་ཁྱོད་ཚོའི་སའི་གོ་ལ་དང་འདྲ་བར་རང་གི་འཁོར་ལམ་ཡོད། ང་ཚོའང་ཉི་མར་བསྐོར་ནས་འཁོར་བ་ཡིན།’’སྐབས་འདིར། ཟླ་བ་དམར་པོ་ཞིག་ནུབ་རིའི་རྩེ་ནས་དལ་གྱིས་ཡར་—44—

ཤོག་ལྟེ་གཅིགའཕགས་བྱུང་། དེ་མ་ཐག་ཉེ་འདབས་སུ་དམར་མདོག་གི་ཟླ་འོད་ཁྱབ་འདུགམི་དེས་ཟླ་བ་དམར་པོ་དེ་ལ་གཅིག་བལྟས་ནས་བཤད་རྒྱུར།‘‘ས་རུབ་ཟིན་པས། ང་ཚོའང་ངལ་གསོ་རན་འདུག’’དེ་ལྟར་བཤད་རྗེས་གོམ་པ་སྤོས་ནས་མདུན་ཕྱོགས་སུ་འགྲོ་རྩིས་བྱས།ཁོས་སེམས་ལ་ཁོང་ཁྲོ་ཞིག་ལངས་ཤིང་། མི་དེས་རང་ལ་དགོད་གཏམ་ཏག་ཏག་བཤད་པ་རེད་བསམས་ཏེ་སྐད་ཆེན་པོས་འདི་ལྟར་སྡིགས་མོ་བྱས།‘‘ཁྱོད་དེ་ལྟར་མ་འགྲོ། ཁྱོད་ཀྱིས་ངའི་སྐད་ཆར་ཉན་རྗེས་སོང་།བརྩེ་དུང་མེད་པའི་དུད་འགྲོ་ཁྱོད། ཁྱོད་ཀྱི་འཆལ་གཏམ་དེ་དག་སུའི་རྣར་འགྲོ། འཇིག་རྟེན་འདི་རུ་བརྩེ་དུང་ཞེས་པ་ཞིག་མེད་ན་སུའང་འཚོ་དཀའ།’’སྐབས་འདིར། ཆུང་མས་ཡང་མོས་ཁོ་རང་གཉིད་ལས་བསླངས་ཏེ་ཡ་མཚར་བའི་ངང་འདི་ལྟར་དྲིས། ‘‘ཁྱོད་ཀྱིས་སུ་ལ་སྡིགས་མོ་བྱེད་ཀྱིན་ཡོད།ཁྱོད་ཀྱིས་ང་ལ་བརྩེ་དུང་མེད་ཟེར་བ་ཡིན་ནམ། ང་ཁྱོད་ལ་བརྩེ་དུང་མེད་ན་ཁྱོད་ཀྱི་ཆུང་མ་བྱེད་སྲིད་དམ།’’ཁོ་རང་དེ་མ་ཐག་ཡར་ཙོག་ཅིང་མིག་གཉིས་འབུར་ཚུགས་སུ་ཆུང་མ་ལ་བལྟས་བལྟས་རྗེས་ཅི་ཡང་མ་བཤད།ཞོགས་པའི་ཉི་ཟེར་གྱིས་ཁང་བའི་ནང་གི་ཡོད་ཚད་གསལ་ལྷང་ངེར་་་བཏང་། ཉི་ཟེར་གྱི་ཉག་མ་འགའ་ཤེལ་སྒོ་བརྒྱུད་དེ་ཐད་ཀར་གྱང་ངོའི་ལོ་ཐོའི་སྟེང་ལ་འཕྲོས་འདུག ཁོའི་མིག་མདངས་ཀྱང་གྱང་ངོའི་ལོ་ཐོའི་སྟེང་ལ་གཏད། དེ་ནི་མཇུག་མཐའི་ཤོག་ལྷོ་གཅིག་རེད། དེའི་སྟེང་དུ་གསལ་ལྷང་ངེར་སྤྱི་ལོ2000ལོའི་ཟླ12པའི་ཚེས31ཅེས་བཀོད་འདུག ཁོས་གློ་བུར་དུ་དེ་—45—

ནི་ཁ་སང་གི་ཉིན་མོ་ཡིན་པ་ཡིད་ལ་དྲན་པས་ལག་པ་ཕར་བསྲིངས་ཏེ། མཇུག་མཐའི་ཤོག་ཉེ་དེ་བཀོག ལོ་ཐོ་བཀལ་ཡོད་པའི་གནས་དེ་སྟོང་བར་ལུས།ཨོ། གནམ་ལོ་གསར་པ་ཞིག་སླར་ཡང་མགོ་ཚུགས། དུས་རབས་གསར་པ་ཞིག་ཀྱང་སླར་ཡང་མགོ་ཚུགས། །

མགོ་དཀྲིས་དམར་པོ།མགོ་དཀྲིས་དམར་པོ།དཔལ་ལྡན།གཅིགསྟོན་མཇུག་གི་མཚན་མོ་ཧ་ཅང་འཁྱག སྦྲ་ནག་གི་སྲུབས་ཀ་ནས་་་་འཕྱུར་འོངས་པའི་བསེར་བུས་སྙམ་བཞིན་དུ་མཆོད་མེའི་འོད་སྣང་ལ་ཕྲག་དོག་བྱེད་པ་བཞིན་མེ་ལྕེ་ཡོམ་ཡོམ་དུ་སྒུལ་ཞིང་ཕལ་ཆེར་གཞོམ་ལ་ཉེ། ལྷ་མོ་་འཚོས་མཆོད་གཤམ་མདུན་དུ་སྙིམ་པའི་ཐལ་མོ་བྲང་ཁར་སྦྱར་ཏེ། སུ་ཞིག་གི་ཆེད་དུ་གསོལ་བ་ཕུར་ཚུགས་སུ་འདེབས་བཞིན་འདུག ‘‘བུ་མོ། ད་ཉལ་རན་འདུག དཀོན་མཆོག་གསུམ་པོ། ཁོ་ལ་སྐྱོན་མེད་པའི་སྨོན་ལམ།’’ཨ་མ་སྒྲོལ་མས་དེ་ལྟར་ཟེར་བཞིན་ལུས་སྟོད་ཡར་དགྱེས་ཏེ་ཙོག་ཙོག་བྱས་རྗེས‘‘གནམ་རྒན་མ། སྡེ་བ་འདི་གཉིས་ཀྱི་གྱོད་ནམ་ཞིག་ལ་འདུམ་རྒྱུ། ཤུ། ’’ཁོ་མོས་དངན་པ་རིང་བོ་ཞིག་འཐེན་རྗེས་སྔས་མགོར་བཞག་ཡོད་པའི་ཤིང་སྒམ་དེའི་ནང་ལག་སྙོབ་ཅིག་བྱས་ཏེ་ཕྱུར་སྐམ་འགའ་ཁ་ནང་དུ་་་་འཕངས་ཏེ་མུར་འགོ་བརྩམས།ལྷ་མོ་འཚོས་སློག་པ་ལུས་སྟེང་དུ་བཀབ་རྗེས་འོད་གོར་འཁྱིལ་བའི་མིག་ཟུང་གིས་ཨ་མའི་ངོ་ལ་ལྟ་ཙམ་བྱས་རྗེས‘‘བསྟན་འཛིན་ལ་སྐྱོན་མི་བྱུང་བའི་སྨོན་ལམ’’ཞེས་ཁོ་མོའི་སེམས་ཁོང་ན་ཉར་བའི་སྨོན་པ་རྡོག་རྡོག་དེ་ཨ་མའི་མདུན་དུ་བྱོ་བས། ཨ་མ་སྒྲོལ་མས་ཕྱུར་བ་མུར་མཚམས་བཞག་སྟེ‘‘ཁ་སང་ཡང་ཕན་—47—

དྲི་བཟང་ཐུལ་བའི་སྨན་ལྗོངས།ཚུན་མི་གཅིག་རེ་རྨས་སོང་ཟེར། དཀོན་མཆོག་གསུམ་པོ། དེ་བསྟན་འཛིན་མིན་པའི་སྨོན་ལམ།’’ཞེས་ཟེར་ཞོར་ཐལ་མོ་སྙིང་གར་སྦྱར་ཏེ་མིག་བཙུམ་ནས་ཨེན་ཙམ་ལ་བསྡད་རྗེས་ཁ་ཅི་ཡང་མི་གྲག་པར་སློག་པ་མགོར་འཐེན་ཏེ་ཉལ།ལྷ་མོ་འཚོས་རླུང་གིས་ཕར་གཡོ་ཚུར་གཡོ་བྱེད་བཞིན་པའི་མཆོད་མེ་ལ་ཅེར་ནས་འདུག་པ་དང་། བལྟས་ཚོད་ཀྱི་ཁོ་མོའི་སེམས་གཏིང་གི་རེ་སྨོན་ཡོད་ཚད་སྔ་མོ་ནས་ལྷབ་ལྷུབ་འབར་བའི་མཆོད་མེ་དེ་ལ་བཅོལ་ཟིན་པ་འདྲ། ཕྱི་རོལ་གྱི་རླུང་འཚུབ་རྟ་རྒོད་རྒྱུག་རྒྱུག་བྱེད་བཞིན་ཡོད་ལ། སྦྲའི་སྲུབས་ཀ་ནས་འཕྱུར་ཡོང་བའི་རླུང་འཚུབ་དེས་ལྷབ་ལྷུབ་འབར་བའི་མཆོད་མེ་ནག་འཚུབ་སེ་བཏང་བས། ཁོ་མོའི་སེམས་སུའང་ཆུ་འཁྱག་ཟོ་གང་བླུགས་པ་ལྟར་འཁྱག་སིབ་བེར་སོང་།གཉིས།འཕྲེད་གླིང་གི་སྒྲ་སྙན་མོ་ཞིག་གིས་ཁོ་མོའི་རྣམ་ཤེས་དཀྲོགས་ཤིང་། ཁོ་མོས་སེམས་གཏིང་ན་རེ་བའི་བསྟན་འཛིན་ཡིན་པ་ཤེས་པས། ཐུ་སྣེ་ལག་ཏུ་བཟུང་ཞིང་མེ་ཏོག་གི་ཞྭ་མོ་ལས་འཕྲོ་དེ་ཡང་བསྐྱུར་ཏེ་བསྟན་འཛིན་གྱི་སྔོན་དུ་སྦྲེ།ག‘‘བསྟན་འཛིན། ཁྱོད་ཀྱིས་ང་མི་དྲན་ནམ’’ལྷ་མོ་འཚོ་ཅུང་མ་དགའ་བའི་ཚུལ་གྱིས་ཁ་ཕར་གཅུས་ཏེ་བསྡད།‘‘ལྷ་མོ་འཚོ། ཁྱེད་སྤོ་མ་ལངས་དང་། ངས་ཁྱེད་ལ་འཚམས་རྟགས་ཤིག་ཁྱེར་ཡོང་ཡོད།’’ཁོས་རུམ་ནས་མགོ་དཀྲིས་དམར་པོ་ཞིག་བླངས་ཏེ་ལྷ་མོ་འཚོའི་མགོར་དཀྲིས་པས། ཁོ་མོ་དགའ་ཐག་ཆོད་དེ་བསྟན་འཛིན་གྱི་སྐེ་ལ་འཁྱུད།ནུབ་ཁའི་མཚམས་སྤྲིན་གྱི་འོག་ཏུ་མགོ་དཀྲིས་དམར་པོ་དེ་མཚལ་གྱིས་བྷེ48—

མགོ་དཀྲིས་དམར་པོ།བྱུགས་པ་ལྟར་ཤིན་ཏུ་དམར་ལ། ཁོ་མོའི་ཚེས་རིས་ལྟར་འཁྱོག་པའི་སྨིན་མའི་འོག་ཏུ་ཐོ་རངས་སྐར་ཆེན་བཞིན་བཀྲ་བའི་མིག་ཟུང་ན་ལྷུན་ཆགས་དང་གཤིས་འཇམ་གྱི་ངང་རྒྱུད་ཅིག་མངོན་ཞིང་། དངུལ་དཀར་གྱི་རྣ་ལུང་དེས་ཁོ་མོར་ཡ་མེད་ཀྱི་མཛེས་ཆོས་ཤིག་བསྣན་ཡོད། འདི་ནི་ལྷ་མོ་འཚོས་བློར་འབབ་པའི་མགོ་དཀྲིས་ཡིན་པས་ཡང་ཡང་ལག་པས་རེག་ཅིང་བྱིས་པ་ཆུང་ཆུང་ཞིག་གི་ལག་ཏུ་རྩེད་སྤྱད་ཡག་པོ་ཞིག་ཐོབ་པ་ལྟར་དགའ་བས་བརྟས།‘‘མགོ་དཀྲིས་འདི་ངོ་མ་ཡག་གི ཡིན་ཡང ’’‘‘ཅི་རེད། དཀྲི་མི་འདོད་དམ།’’‘‘མ་རེད། འདི་ཁྱོད་ཀྱིས་བདག་བྱས་ཏེ་འུ་གཉིས་གཉེན་སྒྲིག་གི་ཉིན་མོར་བྱིན་དང་ཆོག’’ཅེས་ཟེར་ཞོར་མགོ་དཀྲིས་དམར་པོ་དེ་ལེགས་པར་ལྟེབ་རྗེས་བསྟན་འཛིན་གྱི་ལག་ཏུ་བཞགགནས་འདི་ནས་མེ་ཏོག་གི་མཚོ་མོ་འཁྱིལ་ཞིང་བརྩེ་དུང་གི་ཉ་མོ་ཡང་འཁྱུག་སོང་། གཞོན་ནུ་ཕོ་མོ་གཉིས་ཀྱི་བརྩེ་དུང་དེ་མེ་ཏོག་གི་གང་བུ་ལྟར་སྤྲོ་བའི་འཛུམ་ཆུང་ལྷུག་པོར་གྲོལ། ་གསུམ།ལྷགས་རླུང་བར་མེད་དུ་གཡུག་བཞིན་ཡོད་ལ། ལུག་ཁྱུ་སྔར་གནས་སུ་འགུལ་ཙམ་ཡང་མི་བྱེད། མཚམས་རེར་ལྷགས་རླུང་གིས་བདས་ཡོང་བའི་འཇག་རྩྭ་ཕོན་པོས་ལྷ་མོ་འཚོས་གམ་ན་ནུར་བཞིན་པའི་ཁྱི་རྒན་རྒྱ་བོར་འདྲོགས་སློང་ཞིང་། ལྷ་མོ་འཚོ་དེ་རིང་གི་གནམ་གཤིས་འདི་ལ་རྣམ་རྟོག་ཞིག་ཀྱང་ལངས།རྒྱང་རིང་ནས་སྐྱ་མི་ཞིག་གཞུ་རྒྱུད་དང་བྲལ་བའི་མདའ་མོ་ལྟར་དྲང་ཐད་དུ་ཁོ་མོའི་ཕྱོགས་སུ་རྒྱུག་ཡོང་བཞིན་ཡོད་པས། ཁོ་མོས་བསྟན་འཛིན་རེད་—49—

དྲི་བཟང་ཐུལ་བའི་སྨན་ལྗོངས།སྙམ་བཞིན་འཚབ་འཚུབ་ཀྱིས་ཡར་ལངས་ནས་རྐང་བ་ཁྱི་རྒན་གྱི་རྔ་མ་ཐོག་སྤོས་པས། ཁྱི་རྒན་གྱིས་སྐད་ངན་རིང་བོ་ཞིག་བརྒྱབ་མོད། མོས་དེ་ལ་ཁ་ཡ་ཡང་མི་བྱེད་པར་རི་འདབས་ཀྱི་རྐང་ལམ་སྟེང་རྒྱུག‘‘འོ། ཕུ་བོ་རིག་བཟང་ཡིན་ནམ། བསྟན་འཛིན’’མོས་འདྲི་འདོད་པའི་སྐད་ཆའི་ཚིག་སྣེ་ངག་ལས་མ་ཐོན་གོང་རིག་བཟང་གིས་ཁོ་ལ་ཨུ་ཚུགས་ཀྱིས་འཛུམ་ཞིག་བསྟན་པ་ཙམ་གྱི་ཁ་ཕྱིར་འཁོར་ནས་རྒྱུག་སོང་། ཁོ་མོའི་སེམས་སུ་སྔར་མེད་པའི་ཡིད་ཆེས་དང་རེ་སྒུག་སོ་ཉིམ་བཅས་ཀྱིས་ཁེངས།ཉི་མས་དྲོས་པའི་ལུག་ཁྱུ་རྩྭ་སྐྱ་མོད་སའི་བྲག་ཐེམ་དེར་འགོས་འགོ་་་་་བརྩམས། ཁྱི་རྒན་དེས་ཀྱང་གྲུང་ཤ་དོད་པའི་མིག་ཟུང་གིས་ཐག་རིང་ལ་ཅེར་ཏེ་རི་སྤྱང་སྔོན་མོ་ཞིག་ཐོན་ཡོང་བར་དོགས་ཟོན་བྱེད་པ་འདྲ། ལྷ་མོ་འཚོས་ཉག་ཁ་ཞིག་ནས་མགོ་འབུར་ཙམ་ཚུལ་གྱིས་རི་འདབས་ཀྱི་རྐང་ལམ་སྟེང་མིག་རྡེབ་ཙམ་ཡང་མི་བྱེད་པར་ཅེར་རེར་བལྟས། རྐང་ལམ་སྟེང་བུད་མེད་རྐང་ཐང་ཞིག་ཐོན་ཡོང་བས་ཁོ་མོ་ཤུད་མ་གོག་གིས་ཉག་ཁ་ལས་མར་བབས།‘‘འོ། ཨ་ཅེ་སྒྲོལ་འཚོ་ཡིན་ནམ།’’ནམ་རྒྱུན་རྩེད་ལ་དགའ་ཞིང་དགོད་སློང་བར་མཁས་པོ་ཞིག་ཡིན་པའི་ཁོ་མོ་ནམ་རྒྱུན་དང་མི་འདྲ་བར་ངོ་ན་འཛུམ་ཏིལ་འབྲུ་ཙམ་ཡང་མཐོང་རྒྱུ་མེད་པས། ལྷ་མོ་འཚོའི་སེམས་སུའང་སྔར་མེད་པའི་དོགས་པའི་སྨུག་སྤྲིན་ཞིག་འཐིབས་པ་དང་། ‘‘ཨ་ཅེ་སྒྲོན་འཚོ། ཁྱེད་ལ་ཅི་བྱུང་།’’ཞེས་འདྲི་ཞོར་དུ་སྒྲོན་འཚོའི་ངོ་ལ་ཅེར།‘‘བསྟན་འཛིན། ཁོ ’’སྒྲོན་འཚོས་ངུ་ངག་འདྲེས་མས་ལན་བཏབ་མོད། ཚིག་རྗེས་མ་དེ་ངག་ནས་མ་འཁྲོལ་བས་སྐད་ཆེན་པོས་ངུ་བཞིན་རྐང་ལམ་དེད་ནས་རྒྱུག་སོང་།ལྷ་མོ་འཚོས་སྐད་ཆའི་ནང་དོན་སྐད་ཅིག་ལ་རྟོགས་ཤིང་ལུག་ཁྱུ་བསྐྱུར་ཏེ།རི་ངོ་གཟར་སར་ཐུག་ན་གོག ཐང་བདེ་སར་ཐོན་ན་རྒྱུག་བཞིན་བསྟན་་་—50—

མགོ་དཀྲིས་དམར་པོ།འཛིན་ཚང་གི་རུ་བབས་ཡོད་སའི་ཕྱོགས་སུ་རྒྱུགཁོ་མོའི་སྙིང་ཁོང་གི་བསྟན་འཛིན་དེ་ད་ལྟ་མིང་གི་ལྷག་མར་གཞི་ནས་གྱུར་ཡོད། རྒྱང་རིང་ནས་མཐོང་བའི་ཁོ་ཚང་གི་སྦྲ་སྒོར་འཐེན་པའི་དཀར་དམར་སྔོ་གསུམ་གྱི་མ་ཎི་སྒོ་དར་དང་། ལང་ལོང་འདུ་བའི་མི་ཚོགས་ཀྱི་སྣང་ཚུལ་འདི་དག་མིག་ལམ་དུ་མངོན་པས་ལྷ་མོ་འཚོ་དྲན་མེད་དུ་བརྒྱལ།ལྷ་མོ་འཚོའི་སྐྲ་ལོ་དེའང་རླུང་གིས་ཟེད་ཟེད་དུ་འཕྱོ་ཞིང་། ཁ་ནས་ལྡབ་ལྡིབ་ཀྱི་ཁེར་ལབ་བྱེད་བཞིན་མགོ་དཀྲིས་དམར་པོ་དེ་བྲང་ཁར་གླན་བཞིན་་འཁྱར་འཁྱོར་གྱི་གོམ་ཁ་སྦྲ་ནག་དང་གྱེས།ལྷ་མོ་འཚོ་སྨྱོས་ཟིན།སྨྱོན་མ་ལྷ་མོ་འཚོས་དུས་དང་རྣམ་་པ་ཀུན་ཏུ་མི་རྣམས་ལ་མགོ་དཀྲིས་དམར་པོ་ཞིག་གི་གཏམ་རྒྱུད་ཟློ་བཞིན་འདུག །

དྲི་བཟང་ཐུལ་བའི་སྨན་ལྗོངས།དུར་སློག་མཁན། ་ཟོན་ཐར་རྒྱལ།འཚོ་བའི་ལྷན་པ་སྙན་ངག་ལ་རེ་བའི་ལོ་ཟླ་དེ་དག་གི་ནང་དུ་ཁོས་རང་ཉིད་གཅིག་པུ་ཨ་རག་གི་ནང་དུ་སྦངས། མགོ་ཐོག་གི་རྨས་ཕོག་པའི་ཟླ་བ་ཁེར་རྐྱང་དང་སྟོན་མཇུག་གི་སྡོང་ལོ་བཞིན་ཐོར་ལ་ཉེ་བའི་འདུ་ཤེས་དེ་ཁོའི་སྙན་ངག་གི་བླ་སྲོག་གྲུབ་འདུགམདུན་ཕྱོགས་ཀྱི་ལོ་ཐོ་ལྟར་ན་ད་ལྟ་སྤྱི་ལོ་ཉིས་སྟོང་ལོའི་དུས་མགོར་སླེབས་ཟིན། མིའི་རིགས་ཀྱི་རིག་པའི་ཀློང་སྔ་མོ་ནས་བརྡོལ་ཟིན་པས་ཁོའི་མཐའ་འཁོར་གྱི་བྱ་དངོས་དང་རང་ཉིད་ལ་སྡོམ་ཚིག་གསལ་བོ་ཞིག་འཇོག་རྒྱུ་ཕར་ཞོག་ཐ་ན་རང་ཉིད་ཀྱིས་ཕྱེད་ཀ་གདོད་མ་ནས་དུར་དུ་སྦས་ཟིན་པའང་གཞི་ནས་ཚོར་མི་འདུགདེ་རིང་ཡང་ཨ་རག་དམ་བུ་ཞིག་གི་ཁ་སེར་པོར་གྱུར་པའི་འགྲམ་སོས་ཨུ་ཚུགས་ཀྱིསུ་ཕུད་རྗེས་ཆང་དམ་ཕྱེད་ཀ་ཙམ་སྐོམ་ཚད་ཀྱིས་མནར་བ་ཇི་བཞིན་དབུགས་ཐེངས་གཅིག་གིས་འཐུང་རྗེས། ཨམ་གཙིགས་བསྡམས་ཤིང་སྐྱོ་་་་་ཉམས་ཤིག་དང་ཆབས་ཅིག་མིག་མདུན་གྱི་མེ་ལོང་ངོས་ཀྱི་ཆ་མི་ཚང་བའི་རང་ཉིད་ལ་ཞིབ་ལྟ་བྱས། སེར་གས་ཁེངས་པའི་མེ་ལོང་ངོས་སུ་མངོན་ཡོང་བ་ནི་མགོ་སྐྲ་སྤེན་མ་བཞིན་གཟེང་ཞིང་ལུས་ཀྱི་ཕྱེད་ཀ་དར་ལྕེ་བཞིན་ཟད་ཚར་བའི་སྣང་བརྙན་སྐྱུགས་བྲོ་བ་ཞིག་རེད།—52—

དུར་སློག་མཁན།རྣམ་རྟོག་ཅིག་དང་མཉམ་དུ་བརླན་གཤེར་བྲལ་བའི་སྡོང་སྐམ་ལྟ་བུའི་ལག་པས་ཡ་ཐོད་ཀྱིས་མདངས་ཉམས་པའི་མིག་སྐྱིབས་མར་བཀབ།ཐག་་་་་་ཐག་་་་་་དུས་ཚོད་ཀྱི་ཐག་སྒྲ་དང་ཡ་ཆུང་སྙིང་གི་འཕར་ལྡིང་གཉིས་འགྲན་བསྡུར་བྱེད་པ་བཞིན་རྣ་ལམ་དུ་རིམ་བཞིན་གྲགས་འོངས།ཅུང་མ་འགོར་བར་ཁང་མིག་འདིའི་སྲུབས་ཀ་དག་ལས་གསལ་ལ་མི་གསལ་བའིསྨོགནའ་བོའི་ཐང་ཆད་པའི་གླུ་སྐད་ཅིག་དང་རྐང་གླིང་གི་སྒྲ་སྡོམ་པོ་ཞིག་ཁོའི་ཁང་མིག་འདིའི་ནང་དུ་འཛུལ་་ཡོང་། ཁོས་མྱུར་དུ་མགོ་བོ་ཡར་བཏེགས་ཏེ་ཕྱོགས་བཞིར་ལྟ་ཙམ་བྱས་པ་ན་རང་ཉིད་ཀྱི་ཁང་མིག་སྨིག་རྒྱུ་བཞིན་མི་མཐོང་བར་གྱུར་འདུག་ལ། ཁོ་རང་ཡང་འཇག་རྩྭའི་ཤུགས་གླུ་དང་དར་ལྕོག་གི་ཟག་སྒྲ། ད་དུང་ཁྱ་ཏའི་ཨག་སྐད་སོགས་ཀྱིས་ཁེངས་པའི་གནའ་བོའི་དུར་ཁྲོད་ཅིག་ཏུ་སློབས་འདུག ཁོས་མྱུར་དུ་ལག་མགོའི་ཆུ་ཚོད་ལ་ལྟ་ཙམ་བྱས་པ་ན་གསེར་སེང་རྟགས་ཅན་གྱི་དུས་ཚོད་དེ་སྔ་མོ་ནས་བསྡད་འདུག་ལ། ཁོའི་ཕུང་བོ་འདིའི་ཁྲག་གི་རྒྱུ་ལམ་དག་ཏུ་སྔར་ཚ་ལམ་ལམ་བཞུར་མྱོང་བའི་ཟུངས་ཁྲག་གི་རྒྱུ་བ་འགག་སྟེ་དགུན་ཁའི་ཆུ་ཕྲན་བཞིན་ཕྲ་ཕུང་དག་གི་ནང་དུ་ཁུ་སིམ་མེར་འདུག རླུང་གི་རྒྱུ་ཕྱོགས་དང་བསྟུན་ནས་སྔོན་གྱི་གླུ་སྐད་དེ་གནམ་སའི་ཁ་མཚམས་ནས་དལ་བུར་གྲགས་འོངས་མོད་ཉེ་འགྲམ་གྱི་དར་ལྕོག་གི་ཟག་སྒྲ་དང་འཇག་རྩྭའི་ཤུགས་གླུས་འབྲུ་གསལ་བོ་ཞིག་ཐོས་རྒྱུར་བར་ཆད་བཟོས།‘‘ལོ་ལོ་མ་ངུ་གཉིད་ལ་སྡོད། །གཉིས་ལ་སྡོད་དང་རྟ་ཞིག་སྟེར། །རྟ་ལ་སྒ་ཞིག་བསྟད་དེ་སྟེར། །ལོ་ལོ་མ་ངུ་གཉིད་ལ་སྡོད། །ནམ་མཁའི་སྐར་མ་འཛིན་ལ་སྟེར། ། ’’གསལ་ལ་མི་གསལ་བའི་གླུ་སྐད་དེ་འཇག་རྩྭ་དང་དར་ལྕོག་གི་ཟག་སྒྲའི་བར་གསེབ་བརྒྱུད་—53—

དྲི་བཟང་ཐུལ་བའི་སྨན་ལྗོངས།ནས་ཁོའི་བེམ་པོ་འདིའི་ཕྲ་ཕུང་དག་གི་ནང་ལ་བཙན་གྱིས་འཛུལ་བར་རྒོལ།དངོས་གནས་ལོ་ངོ་སྟོང་ཕྲག་ལྷག་གི་སྔོན་ཞིག་ནས་ངའི་ཕུང་བོ་འདིའི་ཕྲ་ཕུང་དག་གི་བར་གསེབ་ན་སྐུང་འདུག་པའི་ཁེར་རྐྱང་དང་སྡུག་བསྔལ་ཡོད་ཚད་ད་ལྟ་གདོད་མའི་གླུ་སྐད་འདི་དང་བསྡེབས་པས། མར་ཁུ་བཞིན་ཚོར་བ་དབེན་པའི་ཡན་ལག་གི་སྣེ་མོ་ན་མར་འ་ཛར་བཞིན་མཆིས། ད་ལྟ་ཁོའི་ཉམས་ལ་ཉེ་བའི་ཚེ་སྲོག་གཉོམ་པོ་དེ་དུར་ཐང་འདིའི་འཇག་རྩྭའི་བར་གསེབ་བརྒྱུད་ནས་སྐྱ་ཐང་ཐང་གི་ས་ངོས་དེར་ཡོངས་སུ་འབྱར་ཟིན་པའི་སྤྲོ་བ་ཞིག་ངང་གིས་བྱུང་།འཇིག་རྟེན་འདིའི་ཡོད་ཚད་དབེན་པར་གནས་ལ་ཐ་ན་ཚེ་སྲོག་གི་འཕར་ལྡིང་དང་དར་ལྕོག་གི་ཟག་སྒྲ། ཆུ་ཚོད་ཀྱི་ཐག་སྒྲ། དམག་འཁྲུག ནད་ཡམས་མུ་གེ་སོགས་ཡོད་ཚད་འཇིག་རྟེན་འདི་ལས་ངང་གིས་ཡལ།‘‘ལོ་ལོ་མ་ངུ་གཉིད་ལ་སྡོད།་ །གཉིད་ལ་སྡོད་དང་རྟ་ཞིག་སྟེར། །རྟ་ལ་སྒ་ཞིག་བསྟད་དེ་སྟེར། ། ་ལོ་ལོ་མ་ངུ་གཉིད་ལ་སྡོད། །ནམ་མཁའི་སྐར་མ་འཛིན་ལ་སྟེར། ། ’’ཁོས་ལྡབ་ལྡིབ་ཀྱི་གླུ་སྐད་དེ་བསྐྱར་ཟློས་ཤིག་བྱས་པ་དང་ཆབས་ཅིག་མིག་ཆུའི་ཐིགས་པ་ཞིག་མཁུར་ཚོས་བརྒྱུད་ནས་དལ་བུར་མར་ལྷུང་ཞིང་དེ་དང་ལྷན་དུ་དམ་སྟོང་ཞིག་མཐོ་ས་ནས་སར་ལྷུང་བའི་སྒྲ་ཆེན་པོ་ཞིག་གིས་ཁོར་ཡུག་དེའི་སྟོང་འཇགས་ཡོངས་སུ་བཅོམས། ཁོ་རང་ཐོག་མར་ཅུང་ཧད་པར་གྱུར་ཅིང་དེ་མུར་མགོ་བོ་ཡར་བཏེགས་ནས་བལྟས་ཙ་ན་ཨ་རག་དམ་བུ་དེ་སྒྲོག་ཙེ་ལས་སར་ལྷུང་འདུག་ལ་སྔར་གྱི་ཁང་མིག་དེའི་ནང་དུ་ལྡབ་འགྱུར་གྱི་ཆང་དྲི་ཞིག་འཐུལ་འདུག་པ་ལས་གཞན་ཅི་ཡང་མི་སྣང་། ལག་མགོའི་ཆུ་ཚོད་སྔར་བཞིན་ཐག་སྒྲས་ཁེངས་ཏེ་ཚེ་སྲོག་གི་འཕར་ལྡིང་ལ་འགྲན་བསྡུར་བྱེད་བཞིན་མདུན་དུ་—54—

དུར་སློག་མཁན། ་བསྐྱོད་ཀྱིན་འདུགདངོས་གནས་ལོ་འདི་དག་གི་རིང་ལ་ཆུ་ཚོད་ཀྱི་མཆེ་བའི་བར་ནས་དོན་མེད་དུ་བཞུད་པའི་ཕུང་བོ་འདིའི་ཕྲ་ཕུང་དག་ད་ལྟ་རང་ཉིད་ཀྱི་དགྲ་ཟླར་གྱུར་ཏེ་ཕྱིར་འདང་དང་ཁེར་རྐྱང་གི་འཚོ་བའི་ཁྲོད་རང་ཉིད་ཀྱི་སེམས་ཁམས་ལ་ན་ཟུག་ཡང་ཡང་བཟོས།མདངས་ཉམས་པའི་མིག་ཟུང་གིས་མདུན་ཕྱོགས་ཀྱི་མེ་ལོང་ངོས་ཀྱི་རང་ཉིད་ལ་ཡང་བསྐྱར་ཞིབ་ལྟ་བྱས། ཁོའི་ལུས་ཀྱི་ཕྱེད་ཀ་དར་ལྕེ་བཞིན་ཟད་ཚར་ཅིང་གདོང་གི་གཉེར་རིས་ཀྱང་ཇེ་ཟབ་དུ་སོང་འདུག ཡ་ང་བའི་རང་ཉིད་ཀྱི་སྣང་བརྙན་དེ་མཐོང་བ་བརྒྱུད་ནས་སེམས་ལ་ན་ཟུག་བསྲོན་ཐབས་བྲལ་བ་ཞིག་བྱུང་ཞིང་རང་དབང་མེད་པར་ཁོས་ཁུ་ཚུར་དམ་པོར་བཅིངས་ནས་མེ་ལོང་ངོས་སུ་ཐེངས་ཤིག་གཞུས།ཅུང་མ་འགོར་བར་ལག་མགོ་ནས་ཁྲག་ཐིགས་སར་ལྷུང་བའི་སྒྲ་ཞིག་ཁང་མིག་འདིའི་མཁའ་དབུགས་ནང་རིམ་བཞིན་ཁྱབ།‘‘འགྱུར་མེད། ཁྱེད་ཀྱི་ཁ་པར།’’ཁང་བའི་ཕྱི་རོལ་ནས་ཁྱིམ་མཚེས་ཚང་གི་སྦྱིན་བདག་མས་སྐད་འཛེར་བའི་ངང་དེ་ལྟར་བོས་བྱུང་། ཁོས་མྱུར་དུ་སྟེང་ལ་སྙན་ཚིག་གཅིག་ཀྱང་འབྲི་ཐུབ་མེད་པའི་ཤོག་དཀར་ཞིག་གིས་ཁྲག་གིས་་བརྫིས་འདུག་པའི་ལག་པ་བཀབ་རྗེས་ཁྱིམ་མཚེས་ཚང་ལ་ཁ་པར་ཉན་ཏུ་སོང་།‘‘ཨ་རོགས་ཁྱེད་སུ་ཡིན་ནམ། འོ། ཅུའུ་ཀྲང་ཡིན་ནམ།’’‘‘ཝ་ཡེ། འགྱུར་མེད། ཁྱོད་རང་གཟའ་འཁོར་གཅིག་ལ་ལས་ཁུངས་ནང་མ་ཡོང་བ་ཅི་ཡིན། ཕྱི་ཉིན་ཉི་རྩེ་དང་མཉམ་དུ་ངའི་གཞུང་ལས་ཁང་དུ་སྐྱོན་བརྗོད་ཡི་གེ་ཁྱེར་ཤོག’’ཁོས་ཅི་ཡང་མི་སྨྲ་བར་ཁ་པར་རྣ་རྩར་བཞག་ནས་ཅུང་ཧད་དེ་བསྡད།ཁྲག་ཐིགས་གཅིག་ལག་པའི་མཛུབ་མོའི་བར་གསེབ་ནས་འཛུམ་ཏེ་ཁ་པར་སྟེང་—55—

དྲི་བཟང་ཐུལ་བའི་སྨན་ལྗོངས།ལ་ལྷུང་ཞིང་ཁོའི་སྣང་ངོར་ཁྲག་ཐིགས་དེ་ནི་སེམས་གཏིང་ནས་ལྷུང་བའི་ཚོར་བ་ཞིག་སྐྱེས།ཟླ་འོད་གཉོམ་པོ་ཞིག་ཁང་མིག་འདིའི་སྒེའུ་ཁུང་བརྒྱུད་ནས་ཁོའི་མིག་ནང་ནས་འཐོར་ཏེ་སྔས་འགྲམ་དུ་རེ་རེ་བཞིན་ལྷུང་འགོ་བརྩམས། རྣ་ལམ་དུ་ད་དུང་ཁྱིམ་མཚེས་ཚང་གི་བདག་མོའི་ཁོང་དགོད་དང་མགོ་ཁྲིད་ཀྱི་དམོད་མོ།ད་དུང་དར་ལྕོག་གི་ཟག་སྒྲ་སོགས་ཀྱིས་བཟོས་པའི་མནར་གཅོད་ཁོ་ན་ལས་མི་འདུག ཁོས་ཟླ་འོད་ཁྲོད་ལག་པ་འདར་འདར་གྱིས་རང་ཉིད་ཀྱི་ཕུང་བོ་་་འདིར་རེག་ཙམ་བྱས་པ་ན་རང་ཉིད་ཀྱི་ཕྱེད་ཀ་སྔར་བཞིན་མི་སྣང་བར་གྱུར་འདུག་ལ་ཤུལ་དུ་སྡུག་བསྔལ་དང་ཁེར་རྐྱང་གིས་གྲུབ་པའི་ཆ་མི་ཚང་བའི་ཕུང་བོ་ཞིག་ལུས་འདུག‘‘ལོ་ལོ་མ་ངུ་གཉིད་ལ་སྡོད། །གཉིད་ལ་སྡོད་དང་རྟ་ཞིག་སྟེར། །རྟ་ལ་སྒ་ཞིག་བསྟད་དེ་སྟེར། །ལོ་ལོ་མ་ངུ་གཉིད་ལ་སྡོད། །ནམ་མཁའི་སྐར་མ་འཛིན་ན་སྟེར། ། ’’ཟླ་འོད་གཉོམ་པོ་དེ་དང་བསྡེབས་པའི་གནའ་བོའི་གླུ་སྐད་དེ་ཡང་བསྐྱར་ཁང་མིག་འདིའི་ནང་དུ་འཁྱིལ་བྱུང་། ཁོས་མྱུར་དུ་སྒེའུ་ཁུང་ཕྱི་རོལ་ཏུ་བལྟས་པ་ན་མིག་ལམ་དུ་ཆ་རྒྱུས་ཡོད་པའི་དུར་ཁྲོད་དེའི་སྣང་བརྙན་མངོན་བྱུང་མོད།ཡ་མཚར་བ་ཞིག་ལ་དུར་ཁྲོད་དེའི་དེའུ་འབུར་ཆུང་ངུ་ཞིག་གི་སྟེང་དུ་གཞོན་ནུ་མ་ཞིག་གིས་པང་དུ་བྱིས་པ་དམར་འབྱར་ཞིག་བཟུང་སྟེ་སྐྱོ་ཉམས་ཤིག་གིས་བྱིས་པའི་གདོང་ལ་ཅེར་ནས་བསྡད་འདུག ཚགས་དམ་པའི་སྐུའི་ལན་བུ་དང་བབ་ཆགས་ཀྱི་གོས་ལྭ། སྐྱོ་ཉམས་ཀྱིས་ཁེངས་པའི་མིག་ཟུང་མཐའ་དག་དེ་འདྲའི་ཡིད་སྨོན་འཆོར་བ་ཞིག་རེད། ཁོས་མྱུར་དུ་བུད་མེད་དེ་དང་འཕྲད་—56—

དུར་སློག་མཁན།འདོད་ཀྱི་འདུན་པ་ཞིག་གིས་ཁང་བའི་ཕྱི་རོལ་ཏུ་འབུད་འགོ་བརྩམས་མོད།འོན་ཀྱང་ཁོའི་མིག་ལམ་གྱི་ཡོད་ཚད་རྟོག་བཏགས་དང་འཕྲུལ་སྣང་གི་འཇིག་རྟེན་ཞིག་ཡིན་པའི་ཚོར་སྣང་ཞིག་སྐྱེས།‘‘ཝ་ཡེ། ཆ་མི་ཚང་བའི་མི། ཁྱེད་ཀྱི་ཕྱེད་ཀས་ང་རང་ལ་འདུག་་རོགས་བྱས་ཏེ་གནའ་བོའི་དུར་ཁྲོད་འདི་ནས་ལོ་ངོ་སྟོང་ཕྲག་ལྷག་འདས་སོང་།ད་ལྟ་ཁྱེད་རང་དུར་ཁྲོད་འདི་རུ་ང་འཚོལ་དུ་ཡོང་བ་ཨེ་ཡིན’’མདུན་ཕྱོགས་ཀྱི་བུད་མེད་དེ་ཡར་ལངས་ནས་ཁོ་རང་ལ་དེ་ལྟར་དྲིས་བྱུང་། ཁོས་ཁོ་མོར་ལན་ཇི་ལྟར་གདབ་དགོས་པའང་མ་ཤེས་པར་ཧད་དེ་ལུས། དལ་བུར་ལྡང་བའི་བསིལ་རླུང་གིས་ཁོ་མོའི་སྐྲའི་ལན་བུ་དང་སྐ་རགས་ཀྱི་སྣེ་མོ་འགུལ་ཙམ་བྱས་པས་ཁོ་མོར་སྔར་ལས་ལྷག་པའི་མཛེས་ཉམས་ཤིག་ཤར། ཁོའི་སྣང་ངོར་་་དབྱངས་ཅན་མའི་ཞལ་གཟུགས་དངོས་སུ་མཐོང་བྱུང་བའི་ཚོར་བ་ཞིག་ཀྱང་ངང་གིས་བྱུང་།‘‘ང་་་་་་ང་རང་ཆ་མི་ཚང་བ་ཁྱོད་ཀྱིས་ཇི་ལྟར་ཤེས། དུས་རྒྱུན་མི་རྣམས་ཀྱིས་ང་རང་ལ་སྨྱོན་པ་ཞེས་མཐོང་ཆུང་བྱེད་པ་ལས་ང་རང་ཆ་མི་ཚང་ཞེས་པའི་སྐད་ཆ་ཞིག་གཏན་ནས་བརྗོད་མྱོང་མེད། ’’ཁོས་རྟབ་རྟབ་པོར་མགོ་རྔ་མེད་པའི་སྐད་ཆ་དེ་བཤད།‘‘ཁྱོད་ཀྱི་གླུ་སྐད་དང་རང་དབང་། བརྩེ་དུང་ཡོད་ཚད་གདོད་མ་ནས་དུར་ཁྲོད་འདི་ནས་དུར་དུ་སྦས་ཟིན་པས་ཁྱེད་རང་ཆ་མི་ཚང་།’’ཞེས་བཤད་ཞོར་མིག་ཟུང་གི་མགོ་ཐོག་ན་ལྷབ་ལྷུབ་ཏུ་བསྐྱོད་བཞིན་པའི་དར་ལྕོག་གི་འགུལ་སྟབས་ལ་བལྟས། ཁོས་ཀྱང་བུད་མེད་འདིའི་མིག་ཞགས་ཀྱི་རྗེས་བསྙེགས་ཏེ་ཁ་གཏད་ཀྱི་དར་ཤིང་དེར་ཞིབ་ལྟ་ཞིག་བྱས། སྡོང་སྐམ་མཐོན་པོ་ཞིག་གི་རྩེ་མོ་ན་རྙིང་རལ་དུ་གྱུར་པའི་དར་ལྕོག་ཞིག་ས་སྒང་འདིའི་ཆར་རླུང་གི་ཁ་གཏད་དུ་ལངས་འདུག ཁོའི་ཚོར་བ་ཞིག་ལ་ཁོ་གཉིས་ཀྱི་མིག་ཞགས་འཕང་བ་དང་གེ57—

དྲི་བཟང་ཐུལ་བའི་སྨན་ལྗོངས།མཉམ་དུ་དར་ལྕོག་གི་ཟག་སྒྲ་སྔར་ལས་ཇེ་ཆེར་གྱུར་ཅིང་དར་ཤིང་འདིའི་རྩེ་མོ་ཇེ་རིང་དུ་སོང་།‘‘འདི་འདྲའི་རྙིང་རལ་དུ་གྱུར་པའི་དར་ལྕོག་ཅིག་དུས་ནམ་ཞིག་ལ་་་་གནས་འདི་རུ་བཙུགས་པ་རེད’’ཁོས་ཡ་མཚར་བའི་ངང་དེ་ལྟར་དྲིས།ཡལོ་རྒྱུས་ཀྱི་དེབ་ཐེར་ལས་ཤེས་གསལ་ལྟར་ན། དར་ཤིང་འདི་རྒྱལ་བོ་ཁྲི་སྲོང་ལྡེ་བཙན་གྱི་སྐབས་སུ་གནས་འདི་རུ་བཙུགས་ལ་སྐབས་དེ་ནས་བཟུང་གནས་འདི་དུར་ཁྲོད་ཅིག་ཏུ་གྱུར། ཁྱོད་ཀྱི་ཕྱེད་ཀའང་དུས་དེ་ནས་བཟུང་དར་ཤིང་འདིའི་འོག་ཏུ་སྦས་ཟིན།’’དར་ལྕོག་གི་ཟག་སྒྲའི་ཁྲོད་ཁོ་མོས་སྐྱོ་ཉམས་ཀྱི་མིག་ཟུང་གིས་ཁོའི་གདོང་ལ་ལྟ་ཞོར་དེ་ལྟར་བཤད།‘‘ཨང་ང ་་་ཨངང་་་་་་’’བྱིས་པའི་ངུ་སྐད་ཅིག་གིས་ཁོ་གཉིས་ཀྱི་ནང་སེམས་ཀྱི་སྡུག་བསྔལ་དང་སྐྱོ་ཉམས་མཐའ་དག་གློ་བུར་དུ་བཅོམས།‘‘ལོ་ལོ་མ་ངུ་གཉིད་ལ་སྡོད། །གཉིད་ལ་སྡོད་དང་རྟ་ཞིག་སྟེར། །རྟ་ལ་སྒ་ཞིག་བསྟད་དེ་སྟེར། །ལོ་ལོ་མ་ངུ་གཉིད་ལ་སྡོད། །ནམ་མཁའི་སྐར་མ་འཛིན་ལ་སྟེར། ། ’’ཁོ་མོས་ཡང་བསྐྱར་མགོ་བོ་སྨད་དེ་བྱིས་པའི་གདོང་ལ་ཅེར་ཞིང་སྐྲའི་ལན་བུའི་བར་གསེབ་ནས་གླུ་སྐད་དེ་གྲགས་འོང་། ཁོའི་མདུན་ཕྱོགས་ཀྱི་བུད་མེད་དེའི་གླུ་སྐད་དང་སྣང་བརྙན་མཐོང་བ་ལས་མིག་ཆུའི་ཐིགས་པ་ཞིག་སྐྱ་བོར་གྱུར་པའི་གདོང་གི་གཉེར་རིས་ཀྱི་བར་གསེབ་བརྒྱུད་ནས་སྐྱ་ཐང་ཐང་གི་དུར་ཐང་འདིའི་ས་ངོས་སུ་ལྷུང་། ཁོའི་སྣང་ངོར་ཐིགས་པ་འདི་ཧ་ཅང་ལྕི་ལ་ས་ངོས་འདིར་ལྷུང་བའི་ཆུ་ཐིགས་འགོ་མ་ཡིན་པའི་ཚོར་བ་སྐྱེས།‘‘བྱིས་པ་འདི་ངོ་མ་སྙིང་རྗེ་བོ་ཞིག་འདུག ཁོའི་ཨ་ཕ་སུ་རེད’’—58—

དུར་སློག་མཁན།‘‘བྱིས་པ་དེ་ཨ་ཕ་སུ་ཡིན་པ་ངས་ཀྱང་བཤད་དཀའ། དེ་ནི་ལོ་ངོ་སྟོང་ཕྲག་སྔོན་གྱི་མཚན་མོ་ཞིག་ལ་བྱུང་བའི་གཏམ་རྒྱུད་ཅིག་གི་འབྲས་བུ་རེད།ངས་དུར་ཐང་འདི་རུ་བྱིས་པ་འདི་བསྐྱངས་ནས་ལོ་ངོ་སྟོང་ཕྲག་ཙམ་འདས་མོད།ཁོ་རང་དངོས་གནས་ནར་སོན་རྒྱུ་མི་འདུག ད་དུང་ངའི་པང་གི་མཛོང་ཁུག་འདི་ལས་སྒོར་འབུད་རྒྱུ་མེད’’ཅེས་བཤད་ཞོར་ཚིལ་དྲེག་གིས་ཟིན་པའི་མཛོང་ཁུག་དེ་ཡར་བཀྱག་ནས་བྱིས་པའི་གདོང་ལ་འོ་ཞིག་བྱས།ཁོ་ཡ་མཚར་བའི་ངང་ཁོ་མ་སྨད་གཉིས་ཀྱི་གམ་ལ་བཅར་ནས་བྱིས་པ་དེར་ཞིབ་ལྟ་ཞིག་བྱས། པགས་སློག་མཐུག་པོ་ཞིག་གིས་བཟོས་པའི་མཛོང་ཁུག་གི་སྤུའི་གསེབ་ཏུ་སྐྲ་མཚམས་དཀར་པོར་གྱུར་ཅིང་གདོང་ལ་གཉེར་མས་ཁེངས་པའི་བགྲེས་པོ་ཞིག་གི་ངོ་གདོང་མཐོང་བྱུང་། རྨི་ལམ་དང་བདེན་པ་གང་ཡིན་ཆ་མ་འཚལ་བའི་རྣམ་རྟོག་ཅིག་གིས་བུད་མེད་དེའི་གདོང་ལ་ཡང་བསྐྱར་ཞིབ་ལྟ་ཞིག་བྱས། བུད་མེད་དེ་སྔར་བཞིན་མིག་ཟུང་ལ་སྐྱོ་ཉམས་ཀྱིས་ཁེངས་ཤིང་ལྷབ་ལྷུབ་ཏུ་སྐྱོད་བཞིན་པའི་དར་ལྕོག་དེ་ལ་ཅེར་འདུག‘‘ཁྱེད་རང་ཨ་མས་བཟོས་པའི་མཛོང་ཁུག་ནང་དུ་ལོ་ངོ་སྟོང་ཕྲག་ལྷག་འདས་ཟིན་ཡང་ཅིའི་ཕྱིར་ད་དུང་མཛོང་ཁུག་དེ་མི་འདོར་བ་ཡིན།’’‘‘ང་རང་ཁྱེད་ཡོང་སའི་དུར་ཐང་གཞན་དེ་ལ་འཇིགས་པ་ཡིན། ’’ཞེས་བཤད་ཞོར་མཛུབ་མོ་ཐུང་ངུ་དེ་འབག་བཙོག་དུ་སོང་བའི་བ་སྤུའི་གསེབ་ནས་བསྲིངས་དེ་ཁོའི་ལྟག་རྒྱབ་དུ་ཀེར་བྱུང་། ཁོ་མྱུར་དུ་ཁ་ཕྱིར་འཁོར་ནས་རང་ཉིད་ཀྱི་ལྟག་རྒྱབ་ཏུ་བལྟས་པ་ན་གནམ་མཐའི་མཚམས་སུ་དལ་བུར་ལྡང་བའི་མཚམས་སྤྲིན་དམར་པོ་ཞིག་མཐོང་ལ་དེའི་འོག་ཏུ་རྡོ་དང་རྣོ་ལྕགས་ཀྱིས་གྲུབ་ཅིང་གསོན་ཤུགས་ལྡན་པའི་གྲོང་ཁྱེར་ཞིག་མཐོང་།‘‘དེ་ནི་དེང་རབས་ཀྱི་གྲོང་ཁྱེར་ཞིག་ཡིན་པ་ལས་དུར་ཐང་ཞིག་མ་རེད།’’‘‘ཁྱེད་ཀྱིས་གསལ་བོར་ལྟོས་དང་དེ་ནས་མཐོང་ཐུབ་པ་ནི་འཕྲུལ་འཁོར་—59—

དྲི་བཟང་ཐུལ་བའི་སྨན་ལྗོངས།གྱིས་བཟོས་པའི་མི་ཡིན་པ་ལས་བརྩེ་དུང་དང་རང་དབང་། གླུ་སྐད་ལྡན་པའི་མི་ཞིག་གང་ན་འདུག’’ ་‘‘འོ་ན་ང་རང་ཡང་འཕྲུལ་འཁོར་ཞིག་ཡིན་ནམ།’’‘‘ཁྱེད་ལའང་དེ་ལྟར་བཤད་ན་འོས་འཚམ་པོར་འདུག ཕྱེད་ཀ་གདོད་མ་ནས་དུར་ཐང་འདི་ནས་བོར་ཟིན་ལ་ཤུལ་དུ་ལུས་ཡོད་པའི་ཁྱེད་རང་ཡང་འཕྲུལ་འཁོར་ཞིག་ཏུ་འགྱུར་བཞིན་ཡོད།’’ཁོ་ལ་སྐྲག་སྣང་ཞིག་སྐྱེས་ཏེ་རང་ཉིད་ཀྱི་ལུས་སྟེང་ལ་ཞིབ་ལྟ་ཞིག་བྱས་པ་ན་རྐང་བ་ཡ་གཅིག་པོ་དེའང་མདོག་དམར་པོའི་འཕྲུལ་འཁོར་ཞིག་ཏུ་གྱུར་་འདུག་ལ་ལན་རེར་འཕྲུལ་འཁོར་དེའི་སྒྲ་སྣ་ཚོགས་ཀྱང་ཐོས་ཐུབ། ཁོའི་་་སེམས་ལ་སྔར་ལས་ལྷག་པའི་ན་ཟུག་ཅིག་བྱུང་། དེ་མུར་མདུན་ཕྱོགས་ཀྱི་བུད་མེད་དེ་དང་དེའི་པང་གི་ཕྲུ་གུ་དེ་མི་སྣང་བར་གྱུར། མིག་ལམ་དུ་མངོན་ཡོང་བ་ནི་འཇག་རྩྭའི་ཤུགས་གླུ་དང་ཁྭ་ཏའི་ཨག་སྐད། དར་ལྕོག་གི་ཟག་སྒྲས་ཁེབས་པའི་སྔོན་གྱི་དུར་ཐང་དེའི་སྣང་བརྙན་རེད། ཁོའི་མིག་ལམ་དུ་འཕྲུལ་སྣང་དང་རྟོག་བཏགས་ཀྱིས་བཟོས་པ་ལྟ་བུའི་འཇིག་རྟེན་དེ་ཡོད་ཚད་མཐོང་བས་ཅུང་ཧད་དེ་ལུས།‘‘ལོ་ལོ་མ་ངུ་གཉིད་ལ་སྡོད། །གཉིད་ལ་སྡོད་དང་རྟ་ཞིག་སྟེར། །རྟ་ལ་སྒ་ཞིག་བསྟད་དེ་སྟེར། །ལོ་ལོ་མ་ངུ་གཉིད་ལ་སྡོད། །ནམ་མཁའི་སྐར་མ་འཛིན་ལ་སྟེར། ། ’’རླུང་གི་རྒྱུ་ཕྱོགས་དང་བསྟུན་ནས་གནམ་སའི་ཁ་མཚམས་ནས་ཡང་་་་་བསྐྱར་གླུ་སྐད་དེ་གྲགས་བྱུང་ལ་གླུ་སྐད་དེ་རིམ་བཞིན་བསིལ་རླུང་དང་བསྡེབས་ནས་ཁོ་རང་དང་རྒྱང་ཐག་ཇེ་རིང་དུ་སོང་། རྣ་ལམ་དུ་རིམ་བཞིན་ཇེ་གསལ་—60—

དུར་སློག་མཁན།དུ་འགྲོ་བཞིན་པ་ནི་སྔར་གྱི་དར་ལྕོག་དེའི་ཟག་སྒྲའི་ཁྲོད་གྲགས་ཡོང་བའི་ཆ་རྒྱུས་ཡོད་པའི་ངུ་སྐད་ཅིག་རེད། ཁོའི་མྱུར་དུ་མགོ་བོ་མཐོན་པོར་བཏེགས་ཏེ་ཕྱོགས་བཞིར་ལྟ་ཙམ་བྱས་པ་ན་ངུ་སྐད་དེ་མ་གཞི་དར་ཤིང་མཐོན་པོ་དེའི་འོག་ཏུ་གྲགས་ཀྱིན་འདུག་ལ་ངུ་སྐད་དེ་རང་ཉིད་ཀྱི་ཕྱེད་ཀ་ཡིན་པའང་གཞི་ནས་ཚོར། ད་ལྟ་ཁོའི་ལུས་སྟེང་ནས་སྡོང་སྐམ་ལྟ་བུའི་ལག་པ་ཡ་གཅིག་པོ་དེ་ལས་དུར་ཐང་འདི་སློག་བྱེད་ཀྱི་ཡོ་བྱད་གཅིག་ཀྱང་མི་འདུག ཁོས་མིག་ཆུའི་་་ཐིགས་པ་ཞིག་ཡང་བསྐྱར་སྐྱ་ཐང་ཐང་གི་ས་ངོས་སུ་གཏོར་བ་དང་ལྷན་དུ་ལག་པ་ཡ་གཅིག་པོ་དེས་དུར་ས་འདི་སློག་མགོ་བརྩམས། སྔ་མོའི་ཉི་རྩེ་ཁོའི་ཁང་མིག་ནང་དུ་ཤར་ཏེ་ཡུན་རིང་འགོར་མོད། ཁོའི་ཁང་མིག་འདིའི་སྒོ་ད་དུང་དམ་པོར་གཏན་འདུག ཀློག་མཁན་རྣམ་པ། སྙན་ངག་པའམ་ཡང་ན་དུར་སློག་མཁན་འདིའི་འཚོ་བའི་ཟུར་ཙམ་ཤོག་དཀར་ངོས་སུ་བཀོད་ཚར་མོད།མདང་དགོང་གི་རྨི་ལམ་ལྟར་ན་ཁོ་བོ་ཇོ་མོ་གླང་མའི་རི་རྐེད་ཀྱི་གངས་ཆར་དང་ཉི་འོད་ལ་རོལ་བཞིན་པའི་མེ་ཏོག་གངས་ལྷག་ཞིག་ཏུ་གྱུར་འདུགའདུ་འཛིས་ཁེངས་པའི་གྲོང་རྡལ་དམར་པོ་འདིའི་དེ་རིང་གི་གསར་་་་་འགྱུར་ནི‘‘མདང་དགོང་ཆང་རྐྱལ་འགྱུར་མེད་རང་ཉིད་ཀྱི་ཁང་མིག་ནང་ཤི་འདུག’’ཅེས་པ་དེ་རེད། །

དྲི་བཟང་ཐུལ་བའི་སྨན་ལྗོངས།ཞྭ་མོ་དམར་པོ།དམིགས་བུ་། ་དུས་ནམ་ཞིག་ལ། ང་མི་འདི་འདྲ་ཞིག་ཏུ་གྱུར་པ་སུ་ལའང་གསལ་ཆ་མེད།ད་ལྟ། ང་རང་ཕྱིརསགྲོང་ལ་ཡོང་ཐེངས་རེར་རྒྱ་གྲམ་ལྟ་བུའི་བཞི་མདོ་དེའི་ཟ་ཁང་ཆུང་ཆུང་ཞིག་ཏུ་འཛུལ་གྱིན་ཡོད། དེ་རུ་ངས་འཛེམ་དོགས་ཅི་ཡང་མེད་པརསགྲོང་ན་རྟག་ཏུ་རྒྱུ་བའི‘‘ཨ་ཙ་ར’’སྐོར་ཞིག་དང་ཆང་རག་བག་མེད་དུ་འཐུང་ཞིང་། མཚན་མོརསགྲོང་གི་བོད་མིས་སྒྲུབ་པའི་མགྲོན་ཁང་གང་རུང་ལས་ཞག་སྡོད་བྱེད་ཀྱིན་ཡོད། མགྲོན་ཁང་དེ་དག་གི་སྦྱིན་བདག་མང་ཆེ་བ་བུད་མེད་འཆལ་མོ་ཤ་སྟག་རེད། གལ་ཏེ་ཆང་རག་གི་ངར་ཤུགས་ཙམ་ལ་བརྟེན་པ་མིན་ན། ཁྱེད་རང་ཡར་འཛུལ་བ་དང་ཞེ་མེར་བའི་དྲི་ངན་ཞིག་གིས་ཕྱིར་དེད་འོང་།སགྲོང་གི་མི་ཚོ་གཞན་ལ་ལྐོག་ཏུ་མཚང་མིང་འདོགས་རྒྱུར་ཤིན་ཏུ་སྤྲོ།ད་ལྟ་ང་ལའང་རིམས་ནད་དེ་ཡོངས་སུ་འགོས་ཟིན་མོད་ཁྱེད་རང་འཚིག་པ་ཟ་མི་དགོས། སགྲོང་གི‘‘ཨ་ཙ་ར’’ཚོས་མིའི་ལུས་སེམས་ལ་གནོད་པའི་བསམ་ངན་སྦྱོར་ཙུབ་ཅི་ཡང་རྩོམ་མི་སྲིད། ཁོ་ཚོ་མང་ཆེ་ཤོས་རྒྱུན་ལྡན་གྱི་སློབ་གྲྭ་གང་རུང་ནས་མཐར་ཕྱིན་ཏེ་རང་རང་གི་ཐོབ་སྐལ་ལྟརསགྲོང་གི་གྲུ་ག་གང་རུང་ན་འཚོ་བ་འཕྱིད་བཞིན་ཡོད་པས། ཁོ་ཚོསགྲོང་གི་ཤེས་ཡོན་ཅན་གྱི་གྲས་སུ་མི་—62—

ཞྭ་མོ་དམར་པོ།བགྲང་ཐབས་མེད་རེད། ཡིན་ནའང་། ཁོ་ཚོར་མིང་ངན་འདི་ཅི་ལྟར་་་་བཏགས་ཚུལ་ཐདསགྲོང་གི་མི་རྣམས་ལ་ཤོད་སྟངས་སྣ་ཚོགས་འདུག་མོད།‘‘ཨ་ཙ་ར’’ཚོས་ནམ་ཡང་སྒམ་བརླིང་གིས‘‘དེ་ནི་ཕུགས་འདུན་ཤི་བས་ཡིན’’ཟེར། གང་ལྟར‘‘ཨ་ཙ་ར’’ཚོའི་འཚོ་བའི་ཁྲོད་མེད་མི་རུང་བ་ནི་ཆང་རག་ཡིན་ལ། ཁོ་པ་ཚོ་མང་ཆེ་ཤོས་ཕོ་ལོ་ཉེར་བཞི་བརྒལ་ཀྱང་ད་དུང་ཕོ་རྐྱང་དུ་སྡོད་པའང་དེས་ལན་པ་འདྲ། རྒྱུན་པར་ཁོམ་གླགས་རེ་བྱུང་ཚེ་ཁོ་ཚོ་བཞི་མདོའི་ཟ་ཁང་དེའི་སུས་ཀྱང་མི་མཐོང་བའི་ཡཱ་ཙུའོ(ལྐོཀྵེ)ཞིག་ཏུ་འཚང་ནས།བོད་སྐད་ཁོ་ན་ལས་རྒྱག་མི་ཆོག(སུ་ཞིག་གིས་ཁ་བརྡའི་ཁྲོད་སྐད་རིགས་གཞན་བསྲེས་ཚེ་ཨ་རག་འཐུང་དགོས)པའི་རྩེད་མོ་ཞིག་ལ་རོལ་བཞིན་ཆང་རག་བག་མེད་དུ་འཐུང་། ད་དུང་གསལ་བཤད་ཞུ་རྒྱུ་ཞིག་ནི། ཁོ་ཚོའི་དཔུང་ཁག་འདི་གཞན་ལ་སྤྲེལ་ལད་ངོ་དགའ་བྱེད་རྒྱུར་མི་དགའ་བས་ཨཡིལགས་ཀྱི་གཤིས་རྒྱུད་རེ་འགའ་འང་ཁོ་ཚོའི་ལུས་སྟེང་དུ་ཡོད་དེ། དཔེར་ན་ཁོ་ཚོས་ནམ་ཡང་ཅི་མི་སྙམ་པའི་ཚུལ་གྱིས། གལ་ཏེ་ཅི་ཡང་མི་འགྲུབ་ན་ཤང་ཀྲང(ཏྲྂ ཎྜཾ)ལ་འདུག ཅེས་རང་སེམས་གསོ་བའི་སྐད་ཆ་ཁོ་ན་ལབ་པ་ལྟ་བུ་རེད།ང་ངོ་མསགྲོང་ལ་ཡོང་ཐེངས་རེར་ཐོག་མར་ཟ་ཁང་དེར་འཛུལ་འགྲོ།འདི་ཕལ་ཆེར་གོམས་གཤིས་སུ་གྲུབ་པས་ང་ལ་ལྡོག་ཐབས་ཡེ་ནས་མེད། ཁྱོད་ཀྱིས་ཤེས་གསལ་ལྟར་གོམས་གཤིས་ཤིག་རྨང་ནས་བསྒྱུར་རྒྱུ་ནི་དེ་འདྲའི་ལས་སླ་བོ་ཞིག་མིན་ཏེ། ཁྱད་པར་དུ་གོམས་གཤིས་ངན་པའི་རིགས་འདི་དག ཁྱོད་ཀྱི་རྣ་བར་འགྲོ་ལས་ཆེ། ད་ལྟ་ངས་ཨ་རག་དཀར་པོ་དམ་བི་གང་རེ་འཐུང་ཐུབ་ལ། སྐབས་འགར་ང་གཅིག་པུས་རྒྱ་མ་གང་དང་ཕྱེད་ཀ་བཏུང་ཡང་ར་བཟི་བའི་ཚོར་སྣང་གང་ཡང་མི་སྐྱེ། དེའི་རྐྱེན་གྱིས་མཚམས་རེར་ངས་རང་ཉིད་རྒྱུན་ལྡན་ཡིན་མིན་སྐོར་ལ་བསམ་གཞིག་གཏོང་མི་ཕོད།ཉིན་དེར་ང་རླངས་འཁོར་ལས་བབས་པ་དང་ཐད་ཀར་བཞི་མདོའི་ཟ་—63—

དྲི་བཟང་ཐུལ་བའི་སྨན་ལྗོངས། ་ཁང་ཆུང་ཆུང་དེ་གཟས་ནས་སོང་། ཟ་ཁང་དེའི་སྦྱིན་བདག་ནི་ཧོས་རིགས་དར་མ་ཞིག་རེད། ཁོ་དང་ཁོའི་ནང་མི་ཚང་མས་བོད་སྐད་ཁོ་ན་རྒྱག་གིན་འདུག འདི་ནིསགྲོང་ན་བོད་སྐད་རྐྱང་རྐྱང་རྒྱག་པའི་ཧོས་རིགས་སྦྱིན་བདག་གཅིག་པུ་རེད།ཏག་ཏག་ངས‘‘ཨ་ཙ་ར’’སྐོར་ཞིག་དང་དགའ་དགའ་སྤྲོ་སྤྲོའི་ངང་ཆང་རག་ལོངས་སུ་སྤྱོད་དུས། གློ་བུར་དུ་ཡིད་ལ‘‘ཨ་ཙ་ར’’ཚོར་ཡིད་རྟོན་མི་རུང་བས། གལ་ཏེ་བཟི་དྲགས་ན་ངས་ཕུ་ཐུང་དུ་བཅུག་པའི་ཞྭ་མོ་སྟོན་མི་འགྲོའམ་སྙམ། ང་འདི་འདྲ་ཞིག་ཏུ་ཇི་ལྟར་གྱུར་པ་དངོས་གནས་ཤོད་དཀའ། ནམ་རྒྱུན་སྤྲོ་ཤུགས་ཀྱིས་ཁེངས་ཏེ་བྱ་བ་ཞིག་གི་འགོ་རྩོམ་དུས་སམ་ཡང་ན་མཇུག་མ་བསྡུས་པའི་སྔོན་དེར་ང་ལ་གློ་བུར་དུ་སེམས་འཁྲུག་པའི་འཆར་སྒོ་སྣ་ཚོགས་ཤིག་སྐྱེ་འོངས། དེའི་སྟབས་ཀྱིས་ངས་བསྒྲུབས་དང་སྒྲུབ་བཞིན་པའི་ལས་ཀ་དེའི་མཇུག་འབྲས་ནི་ནམ་ཡང་བློ་ཡུལ་ལས་ཆེས་ཆེར་འགོངས་ཤིང་སྐབས་རེར་ང་རང་ཉིད་ཀྱང་ཁ་གདངས་མིག་ཅེར་དུ་གཏོང་གི་ཡོད། དེ་ལྟར་དྲན་པ་དང་ང་ལ་བྲེལ་འཚུབ་ཅིག་སྐྱེས་ཤིང་ཅིས་ཀྱང་ཁོ་ཚོ་དང་འབྲལ་དགོས་བསམས།འོན་ཏེ། ‘‘ཨ་ཙ་ར’’ཚོ་དང་ཁ་འབྲལ་རྒྱུ(ཁྱད་པར་དུ་ཆང་རག་འཐུང་དུས)ནི་དེ་འདྲའི་ལས་སླ་བོ་ཞིག་ག་ལ་ཡིན། གང་ལྟར་ཀྱང་ཁོ་ཚོས་མཉམ་མི་་འཇོག་པའི་གླགས་ཤིག་བཙལ་ནས་ཕྱི་རོལ་ཏུ་འགྲོ་དགོས་པས། ངས་ཅི་མི་སྙམ་པའི་ཚུལ་གྱིས་ཁོ་ཚོ་དང་ཡིན་མིན་ཅི་རིགས་ལབ། ཁོ་ཚོས་ཀྱང་ང་ལ་ཧ་ཅང་ཤ་ཚ་མདོག་གིས། བཞེས། གཙང་བཞེས། ཞེས་ཆང་ཕོར་འདེགས་པ་ལས་ངའི་ཕུ་ཐུང་དུ་ཞྭ་མོ་ཞིག་བཅུག་འདུག་པ་སུས་ཀྱང་ཚོར་མ་སོང་།ཨེ། ཁྱོད་ཀྱི་རྣ་བར་འགྲོ་མི་སྲིད། ལོ་ངོ་གཉིས་ཀྱི་ཡར་སྔོན་ལ། ང་ཆང་རག་གི་དྲི་མ་ཙམ་གྱིས་ཞེ་མེར་འོངས། དེ་དུས་ང་ད་དུང་སློབ་གྲྭ་ལས་ཕྱི་ལ་ཐོན་མེད། ང་ངོ་མ་གཡའ་དག་པའི་ཁོར་ཡུག་ཅིག་ཏུ་འདང་རྒྱག་ཅི་ཡང་—64—

ཞྭ་མོ་དམར་པོ།མེད་པར་འཚོ། ཏག་ཏག་དེ་དུས་ངས་ཞྭ་མོ་ཁྲི་ཕྲག་འཚོང་སའི་ཁྲོམ་ར་ཞིག་ནས་བསམ་བཞིན་དུ་ཞྭ་མོ་ངང་ལྕེ་དམར་པོ་འདི་ཉོས། དུས་དེར་འགྲོ་འདུག་ལ་སུ་ཞིག་གིས་ཀྱང་དོ་སྣང་བྱེད་མི་སྲིད་པས། ངས་ཞྭ་མོ་དེ་ཅི་འདོད་དུ་གྱོན་པ་ཡིན། དཔེར་ན། སྐབས་འགར་ཞྭ་ལྕེ་རིང་པོ་དེ་ལྟག་རྒྱབ་ཏུ་བསྐོར་ནས་ལྡོག་སྟེ་གྱོན། ང་དངོས་གནས་དེ་ལྟར་གྱོན་པར་ཤིན་ཏུ་དགའ།རྗེས་སུ་ང་སློབ་མཐར་ཕྱིན་སོང་། དེ་དུས་ངས་ཞྭ་མོ་འདི་ད་དུང་གྱོན་ཡོད། ངས་སྔར་བཞིན་རང་གི་དགའ་ཁ་ཞེན་ཕྱོགས་ལྟར་ཞྭ་ལྕེ་ལ་ངེས་གཏན་མེད་པར་ཅི་འདོད་དུ་གྱོན་ནསསགྲོང་གི་ཁྲ་ཁྲ་རིག་རིག་ལ་ཅེར་ནས་སྡོད་སྐབས།ཉིན་ཞིགསགྲོང་དང་རྒྱང་ཐག་རིང་བའི་གྲོང་གསེབ་ངན་ངོན་ཞིག་ཏུ་མངགས།ང་དེ་ལྟར་ལས་བགོ་བྱས་སོང་། དེ་ནས་བཟུང་། ཞྭ་མོ་འདིས་ང་ལ་སྡུག་པོ་གང་མང་བཟོས་བྱུང་། ཨེ། འདི་ལྟར་བཤད་ན་ཁྱོད་ཀྱི་རྣ་བར་འགྲོ་མི་སྲིད།གང་ལྟར་ད་ལྟ་ཞིབ་ཏུ་བསམས་ན། ང་འགྲོ་སའི་གྲོང་གསེབ་དེར་ཞྭ་མོ་དེ་འདྲ་གྱོན་པའི་མི་ཞིག་གཏན་ནས་ཡོང་མ་མྱོང་བ་འདྲ། ཁྱད་པར་དུ་ངས་སྔར་བཞིན་རང་གི་དགའ་ཁ་འཁྱེར་སོ་ལྟར་ཞྭ་ལྕེ་ལ་ངེས་གཏན་མེད་པར་གྱོན་པའི་བཟོ་ལྟ་དེས་གྲོང་གསེབ་ཀྱི་མི་མང་པོ་ཞིག་ལ་ཕོག་ཐུག་བཟོས་སོང་།ཐེངས་ཤིག་ང་ལ་ལས་ཀ་ཅི་ཡང་མེད་པར་སུན་སྣང་སྐྱེས་དྲགས་ཏེ་ཆང་དྲི་་འཐུལ་གྱིན་པའི་ཐའེ་ཆིའུ(མྱ3ཀྵི)སྤོ་ལོ་ཁང་ཞིག་ཏུ་འཛུལ། སྐབས་ཤིག་ལ་ང་རང་སྐད་རིགས་ཡ་མ་བརླ་ལབ་པའི་ཕོ་གསར་བདུན་བརྒྱད་ཀྱིས་རུབ་བྱུང་།བསམ་དབང་དྲན་དབང་མེད་པར་ཁོ་ཚོས་ཕྱོགས་བཞི་ནས་དུས་གཅིག་ཏུ་རྒོལ་འོངས་པས། ཐེངས་དེར་ང་རང་སའི་གོ་ལའི་ངོས་སུ་སྦྱར་ཏེ་མི་མང་གིས་ཁ་མིག་དང་མགོ་མཇུག་མེད་པར་རྡོག་པས་བརྫིས། བརྒྱལ་བ་ལས་དྲན་པ་སོས་དུས་ངའི་ཞྭ་མོ་ལོགས་ཤིག་ཏུ་ས་འདམ་དང་ཁྲག་དམར་གྱིས་བརྫིས་འདུགདེ་ནས་བཟུང་། ང་ངོ་མ་སྐད་རིགས་ཡ་མཚན་སྨྲ་མཁན་གྱི་མི་ཕོ་དེ་དག་ལ་—65—

དྲི་བཟང་ཐུལ་བའི་སྨན་ལྗོངས།ཤིན་ཏུ་ཞེད། མི་ཕོ་དེ་དག་ལས་མང་ཆེ་བསགྲོང་གི་སློབ་འབྲིང་ནས་ཐད་ཀར་སྤྱི་ཚོགས་ཀྱི་ཟིང་ལོང་ཁྲོད་ཞུགས་པའི་འདུ་ཤེས་གསུམ་པའི་ཚོགས་རེད།འདུ་ཤེས་གསུམ་པ་ཚོ་མོ་ཐོ(སྦག་སྦག་འཁོར་ལོ)ལ་ཞོན་ཚེ་སྤྱིར་བཏང་གི་་འགྲིམ་འགྲུལ་ཡོ་བྱད་ལ་ཅོ་འདྲི་བར་ཐེ་ཚོམ་ཡུངས་འབྲུ་ཙམ་ཡང་མེད། དེའི་རྐྱེན་གྱིས་ཁྱོད་རང་རྒྱ་ལམ་དུ་ཕར་འགྲོ་དུས་སམ་ཚུར་འོང་དུས་སུ་རང་ཉིད་ཀྱི་གཅེས་སྲོག་ལ་ཅིས་ཀྱང་གཟབ་གཟབ་བྱེད་དགོས། གལ་ཏེ་རིག་པ་ཅུང་ཟད་གཡེང་ན་ཁྱོད་རང་སྐད་ཅིག་མར་མེ་ཤུགས་འཕུར་མདའ་བཞིན་འཁྱུག་འོང་བའི་མོ་ཐོ་ཞིག་གི་ལེ་དབར་རེ་གཉིས་ལ་མི‘‘མཆོད’’(ཡུལ་སྐད་དེ་སྤུར་བའི་དོན)པའི་ངེས་པ་ཤིན་ཏུ་ཕྲ། ་ཡིན་ནའང་། ‘‘རྡོག་རུབ’’དོན་རྐྱེན་དེའི་རྗེས་སུ། ངས་ད་དུང་ཡུན་རིང་ཞིག་ལ་ཞྭ་མོ་མགོ་ནས་མ་བླངས། སྐབས་འགར་ད་དུང་སྔར་བཞིན་ཞྭ་ལྕེ་ལ་ངེས་གཏན་མེད་པར་རྒྱ་ཡན་དུ་གྱོན་ནས་ཕར་འགྲོ་ཚུར་འོང་བྱས། སྐབས་དེར།་ བློ་ཡུལ་ལས་འདས་པའི་ཐོལ་བྱུང་གི་དོན་རྐྱེན་ཞིག་གིས་ངས་ཞྭ་མོ་དེ་གཏན་དུ་མི་གྱོན་པར་ཁས་བླངས་ཤིང་གཡར་དམ་བོར། དེ་ནི་གཟའ་ཉི་མ་ཞིག་ལ་གློ་བུར་དུ་བསྡུས་པའི་ཚོགས་འདུ་ཐེངས་ཤིག་ཡིན།‘‘ཁྱོད་ཀྱི་བཟོ་ལྟར་ལྟོས་དང་། དེ་ཅི་ཞིག་ཡིན་ནམ། ཞྭ་ངན་དེ་མར་གཡུགས་ཤིག’’གྲ་སྒྲིག་ཅི་ཡང་མེད་པའི་ང་གཞུང་ལས་ཁང་དུ་འཛུལ་བ་དང་བོད་སྐད་ཀྱི་གདངས་ཧ་ཅང་མི་དག་པའི་སྡིགས་མོ་དེས་ཧུར་རེར་བཏང་།མགོ་བོ་མ་དགྱེས་ཡང་དེ་ནི་མགོ་བ་ལགས་ཀྱི་གསུང་སྐད་ཡིན་པ་ཧ་གོ་བྱུང་།ཉིན་དེར། ཕོ་མོ་རྒན་གཞོན་དང་ཐོབ་ཐང་ཡོད་མེད་ཀུན་གྱིས་ངས་ཞྭ་མོ་གང་འདོད་དུ་གྱོན་པའི་བཟོ་ལྟ་དེ་འཆལ་པོའི་སྤྱོད་ལམ་ཁོ་ན་རེད་ཅེས་སུན་ཕྱུང་བས། དུས་དེ་ནས་བཟུང་། ངས་རང་ཉིད་ཀྱི་ཞྭ་མོ་དེ་སྒམ་ཆུང་ཞིག་གི་ཕུ་རུ་བརྫངས།—66—

ཞྭ་མོ་དམར་པོ།དེ་ནས་ད་བར་དུ་ངས་ཞྭ་མོ་དེ་ཐེངས་གཅིག་ལའང་གྱོན་མ་མྱོང་། དེ་རིང་ཡང་ངས་སུས་ཀྱང་མི་ཚོར་བའི་སླད་དུ་ཞྭ་མོ་དེ་གཡོན་གྱི་ཕུ་ཐུང་དུ་བཅུག་ཡོད། འོན་ཀྱང་དེ་ཁྱོད་ཀྱི་རྣ་བར་འགྲོ་མི་སྲིད།‘‘ཨ་ཙ་ར’’ཚོའི་སྐད་མགོ་ཇེ་མཐོ་ཇེ་མཐོར་འགྲོ་བའི་སྐབས་དང་བསྟུན་ནས་ང་ཕྱི་ལོགས་སུ་ཐོན་པ་ཡིན། ཕྱི་རོལ་ཏུ་རླུང་ལྡང་བ་ཧ་ཅང་དྲག ཅི་སྟེ་ཁ་བའམ་དྲག་ཞོད་རེ་མ་བྱུང་རུངསགྲོང་ལ་གཞན་ད་དུང་ཚད་རིམ་དྲུག་ཡན་གྱི་འཚུབ་མ་སྐབས་སྐབས་སུ་འཁོར་བ་རེད། རྣ་བར་མི་འགྲོ་ན་སྔས་འགྲམ་གྱི་སྒྲ་སྡུད་ལ་ཉོན་དང་དེས་ཁ་ཚོན་ཆོད་པོསསྔ སྔལ་ཚད་རིམ་དྲུག་བར་གྱི་ནུབ་རླུང་གཡུག་རྒྱུ་རེད་ཅེས་ཟེར།དེ་རིང་ང‘‘ཨ་ཙ་ར’’ཚོ་དང་གྱེས་པས་ངོ་མ་བཅིངས་འགྲོལ་ཐེངས་ཤིག་ཐོབ་པའི་དགའ་ཚོར་བྱུང་། ངས་ཕུ་ཐུང་དུ་བཅུག་པའི་ཞྭ་མོ་ལ་རེག་ཙམ་བྱས་རྗེས་མདུན་ཕྱོགས་ཀྱི་རླུང་ནག་ལ་ཁ་གཏད་དེ་སོང་། མཚམས་མཚམས་ལ་ངའི་སེམས་སུ་རང་ཉིད་ནམ་ཡང་ལྷགས་རླུང་ཁྲོད་མགོ་རྗེན་དུ་བགྲོད་ཀྱིན་པའི་ཚོར་སྣང་མཚར་པོ་ཞིག་སྐྱེ་འོང་། ངས་ཕྱི་མིག་ཙམ་ཡང་མ་བལྟས་པར་མདུན་ཕྱོགས་སུ་གོམ་སྟབས་ཇེ་མགྱོགས་སུ་བཏང་། ‘‘ཨ་ཙ་ར’’ཚོས་རྒྱབ་ལོག་ནས་བོས་མི་འོང་ངམ་སྙམ་བཞིན་བྲེད་ཤ་ཞིག་ཀྱང་གློ་བུར་སྐྱེས།རྒྱ་ལམ་གཡས་ཕྱོགས་ཀྱི་ལམ་འགྲམ་དུ་སྡོད་པའི་འཇེབ་འཁོར་ཆུང་ངུ་ཞིག་གི་སྔོན་ལ་བུད་པ་དང་ང་གཞི་ནས་ཁ་ཕྱིར་འཁོར། ཏག་ཏག་སྐབས་དེར་རྒྱ་གྲམ་ལྟ་བུའི་བཞི་མདོ་ནས་འགྱིག་ཤོག་དངསགྲོང་གི་མི་གཙང་པ་ཡོད་དོ་ཅོག་མཁའ་རུ་འདྲེན་པའི་འཚུབ་མ་ནག་པོ་ཞིག་གིས‘‘ཨ་ཙ་ར’’ཚོ་སྡོད་སའི་ཟ་ཁང་ཆུང་ཆུང་དེ་ཇ་ཡུན་ཙམ་ལ་སྣང་མེད་དུ་གཡོགས། སྐབས་དེར། ངས་གློ་བུར་དུ་པེ་ཏ་དྲན་བྱུང་། པེ་ཏ་ནི་ངའི་སྲིང་མོ་ཡིན། ད་ལོ་ཁོ་མོ་ལོ་བཅུ་གསུམ་ལ་སོན་ཞིངསགྲོང་གི་སློབ་འབྲིང་དུ་ཡོད། འོན་ཀྱང་། ལོ་ཕྱེད་ཙམ་—67—

དྲི་བཟང་ཐུལ་བའི་སྨན་ལྗོངས།གྱི་སྔོན་ལ་གློ་བུར་བའི་ཆག་སྒོ་ཞིག་གིས་ཁོ་མོར་གནས་སྐབས་སུ་སློབ་བྱོལ་མི་བྱེད་ཀ་མེད་བཟོས། ཉིན་དེར་ཁོ་མོ་སློབ་གྲྭ་གྲོལ་ནས་ཕྱིར་ནང་ལ་ལོག་པའི་ལམ་ཁར། མེ་ཤུགས་འཕུར་མདའ་བཞིན་འཁྱུག་ཡོང་བའི་མོ་ཐོ་ཞིག་གིས་ཨེན་ཙམ་གྱིས་སྲོག་འཕྲོག་སོང་། ཐེངས་དེར་ཁོ་མོསགྲོང་གི་སྨན་ཁང་དུ་ཉིན་ཞག་གཅིག་ལ་དྲན་པ་མ་སོས། ཡིན་ནའང་སྟབས་ལེགས་ནས་ཁོ་མོའི་ཀླད་པར་རྨས་སྐྱོན་གང་ཡང་མ་བྱུང་། འདི་དཀོན་མཆོག་གི་བཀའ་དྲིན་ཡིན་ངེས།ངེད་ཚང་ནས་ང་པེ་ཏ་ལ་འདྲིས་འདྲིས་ཤིག་སུ་ལའང་མི་འདྲིས། མོ་གཅིག་པུས་ངའི་སེམས་སུ་ཅི་དྲན་པའང་ཕལ་ཆེར་ཚོར་འགྲོ། དཔེར་ན་ཏག་ཏག་ང་ལ་ཐ་མག་ཉོ་སྤྱད་མེད་དུས། ཁོ་མོས། གལ་ཏེ་ཁྱོད་ཚོར་ཟླ་ཕོགས་མ་བྱིན་ན་ངས་ཁྱོད་ལ་སྒོར་མི་བསྐྱི་ཆོག གང་ལྟར་ང་ལ་ཉོ་རྒྱུ་ཅང་མེད། ཅེས་རང་གིས་ཡུན་རིང་བསགས་པའི་སྒོར་མོ་དག་སེར་སྣ་ཙམ་མེད་པར་ང་ལ་སྟེར།དེའི་སྟབས་ཀྱིས། པེ་ཏའི་གྲུང་ཤ་དོད་པོའི་མིག་ཟུང་ལས་ང་ཚོས་ནམ་རྒྱུན་བྱིས་པ་ཚོར་ལབ་ཀྱིན་པའི་རྫུན་གཏམ་དང་གཡོ་སྒྱུ་ཆུང་ངུའི་རིགས་ཐར་ས་ཡེ་ནས་མེད། ཁོ་མོར་ཆག་སྒོ་ཡ་ང་བ་དེ་བྱུང་བ་ནས་བཟུང་། ཕལ་ཆེར་ངསགྲོང་དུ་ཡོང་ཐེངས་རེར་ཁོ་མོ་ཤིན་ཏུ་དགའ་པོ་བྱེད་པའི་རྩེད་ཆས་བུས་པ་རེའམ་ཡང་ན་ལེགས་སྐྱེས་ཆུང་ངུ་གཞན་གང་རུང་རེ་ཉོས་ཏེ་འགྲོ་བཞིན་ཡོད།དེ་ལྟར་མིན་ཚེ་མོས་ང་ལ་འཁང་ར་བྱེད་སྲིད། ཡིན་ནའང་ད་རེས་ངའི་ཨམ་ཕྲག་ཏུ་སྐར་གང་ཡང་མེད་པས། ད་ནངས་ལམ་ལ་ཆས་དུས་འུ་ཐུག་ནས་ཞྭ་མོ་འདི་ཁྱེར་ཡོང་བ་ཡིན། ་ང་འཆལ་མོ་ཨ་ལ་ལའི་མགྲོན་ཁང་གི་སྒོ་འགྲམ་ནས་ཡར་འགྲོ་དུས་ཏག་ཏག་མོ་རང་སྒོར་ཐོན་འོངས། ང་མཐོང་བ་དང་མོས་ཧ་ཅང་མ་རངས་པའི་རྣམ་འགྱུར་ཞིག་དང་མཉམ་དུ་ཕྱིར་འཛུལ་ཏེ་སྒོ་མོ་ཁྲོག་སེ་བརྒྱབ། ངས་བུད་མེད་འདི་ཚོར་དངོས་གནས་ནིས་ཆདུཡི་ལྕག་ཚན་དགོས་འདུག་སྙམ་ཞོར་་—68—

ཞྭ་མོ་དམར་པོ།མདུན་ཕྱོགས་སུ་སོང་།ཁོ་མོ་ནི་ལོ་བཞི་བཅུ་ཡས་མས་ཀྱི་བུད་མེད་ཅིག་རེད། མོསགྲོང་དུ་ཡོང་ནས་ལོ་ངོ་གཉིས་ཙམ་ལས་འགོར་མེད། གོ་ཐོས་ལ་ཁོ་མོ་ནི་ཡུགས་ས་མ་ཞིག་རེད་ཟེར། ཡིན་ཡང་ཁོ་མོར་ལོ་བཅུ་དྲུག་གམ་བཅོ་བརྒྱད་ལ་སོན་མ་ཐག་པའི་བུ་མོ་ཞིག་འདུག་ཅིང་། ད་ལྟ་མ་སྨད་གཉིས་ཀསསགྲོང་བྱང་ལམ་དུ་མགྲོན་ཁང་འདི་ཁོ་ན་གཉེར་ནས་འཚོ་བ་སྐྱེལ་བཞིན་འདུག དང་ཐོག་ཁོ་མོསགྲོང་དུ་ཡོང་ནས་ཡུན་རིང་མ་འགོར་བའི་དུས་དེར། ངསགྲོང་ལ་ཡོང་ཐེངས་རེར་ར་བཟི་སྟེ་ཁོ་མོའི་མགྲོན་ཁང་དུ་འཛུལ་ཀྱང་མོས་ནམ་ཡང་འཛུམ་དམུལ་གྱིས།ཤོག ཡར་ཤོག ཅེས་བསུ་ཞིང་། དེ་དུས་ངས་ཆང་རག་གི་ངར་ཤུགས་ལ་བརྟེན་ནས་འཛེམ་དོགས་ཅི་ཡང་མེད་པར་སྦུག་གི་ཤག་ཆུང་དུ་སྡོད་པའི་ཁོ་མོའི་བུ་མོ་སར་འགྲོ་བཞིན་ཡོད། བུ་མོ་དེའི་མིང་ལ་ཅི་ཟེར་བ་ངས་ངོ་མ་ད་ལྟའང་ཤེས་མེད་མོད། གང་ལྟར་ཁོ་མོའི་མིག་ཟུང་གི་བར་ཐག་ཅུང་ཙམ་ཉེ་བ་མ་གཏོགས་བུ་མོ་ཡག་མ་ཞིག་འདུག དེ་ལྟ་ནའང་། མཚན་མོ་གཞན་ཞིག་ལ་ང་ར་བཟི་ནས་ཁོ་མོའི་སར་བསླེབས་དུས། ངོ་གདོང་གི་སུམ་ཆའི་གཅིག་ཙམ་ཁེབས་པའི་ཤེལ་མིག་ངུར་སྨྲིག་མནབ་མཁན་གྱི་ཕོ་གསར་ཞིག་དང་འཕྲད།མཚན་མོ་དེར་ཁོ་མོས་ང་རང་ཡེ་ནས་ངོ་མི་ཤེས་པའི་ཚུལ་གྱིས། ཁྱོད་མགྲོན་ཁང་དུ་འདུག་རྒྱུ་ཡིན་ནམ། ཞེས་དྲིས་བྱུང་། དེའི་རྗེས་སུ་ང་མགྲོན་ཁང་དེར་ཐེངས་གཅིག་ལའང་མ་སོང་། དེ་ནས་བཟུང་། ཁོང་མ་སྨད་གཉིས་ཀས་དེ་རིང་ནང་བཞིན་ང་ལ་རྣམ་འགྱུར་མི་ལེགས་པ་སྣ་ཚོགས་སྟོན་གྱིན་འདུགརྗེས་སུ་ངས་མཚན་མོ་དེར་ཁོ་མོའི་འཁྲིས་སུ་སྡོད་པའི་ཕོ་གསར་དེ་མི་ཕོ་རང་ག་བ་ཞིག་གཏན་ནས་མིན་པ་གཞི་ནས་རྟོགས། ཐེངས་ཤིག་བགྲེས་མོ་འཐེང་པོ་ཞིག་གིས་གུས་གུས་ཞུམ་ཞུམ་གྱིས། སྐུ་ལོ་ཚང་གང་དུ་ཕེབས་སམ།ཞེས་དྲིས་པ་ངས་དངོས་སུ་ཐོས། དེའི་རྗེས་སུསགྲོང་གི་མི་རྣམས་ཀྱིས་ཤོད་པ་—69—

དྲི་བཟང་ཐུལ་བའི་སྨན་ལྗོངས།ལྟར་ན། ཤེལ་མིག་ངུར་སྨྲིག་མནབ་པའི་ཕོ་གསར་དེ་ནི་སྟོངས་སྡེ་བའི་དགོན་བདག་བླ་མ་རེད། ཁོང་ཚང་དགུང་ལོ་བརྒྱད་ཀྱི་སྟེང་སྟོངས་སྡེ་བའི་དགོན་པ་ཐོག་མ་འདེབས་མཁན་ཏེ་རིན་པོ༠ཆེའི་ཡང་སྲིད་དུ་ཐུགས་ཐག་བཅད་ཅིང་ཁྲི་སྟོན་ཡང་གཟབ་རྒྱས་མཛད་ཟེར། ཡིན་ཡང་སྐུ་ལོ་ཚང་དགུང་ལོ་བཅོ་བརྒྱད་བཞེས་པའི་ལོ་དེར་སྟོངས་སྡེ་བའི་མི་རྣམས་ལ་ཁ་གདངས་ཤིང་མིག་ཅེར་བའི་དོན་རྐྱེན་གློ་བུར་བ་ཞིག་བྱུང་སོང་།དེ་ནི་སྐུ་ལོ་ཚང་ཅེ་ཕུ་རླངས་འཁོར་ཞིག་དང་ལྷན་དུ་སྐྱ་སར་བབས་པ་དེ་རེད། དང་ཐོག་སྟོངས་སྡེ་བའི་མི་རྣམས་ཚ་ཚ་འུར་འུར་དུ་བཏང་མོད། རིང་པོ་མ་འགོར་བར་སྟོངས་སྡེ་བའི་རྒན་པོ་བསམ་ཤེས་འགས་ཧ་ཅང་གཟབ་ནན་གྱིས། གང་ཟག་གི་ཚོད་གང་ཟག་གིས་མི་ཐིགདེང་སང་རིག་མ་ཁབ་ཏུ་བཞེས་ཏེ་རིགས་དྲུག་རྗེས་སུ་འཛིན་པ་ཁོང་ཚང་གཅིག་པུ་མ་རེད། ཅེས་ལབ་སོང་བས། སྟོངས་སྡེ་བ་སྔར་བཞིན་ཞི་འཇགས་སུ་བབས་ཤིང་མི་རྣམས་ཀྱི་དད་པ་སྔར་བས་ཀྱང་ལྡབ་འགྱུར་གྱིས་ཇེ་བརྟན་དུ་ཕྱིན།དེ་དེ་བཞིན་དུ་ཆུག་ཀྱང་། ཨ་ལ་ལ་མ་སྨད་གཉིས་ཀས་ང་ལ་མི་རངས་པའི་རྣམ་འགྱུར་སྟོན་རྒྱུ་ཇེ་ཐུ་ནས་ཇེ་ཐུ་རེད་ལ། ད་ལྟ་ཐ་ན་མིག་ཟུང་གཉིས་ལས‘‘མཐོང་ཆུང’’གི་འོད་སྣང་ཞིག་ཀྱང་འཕྲོ་བཞིན་འདུག་པས། ‘‘ཨ་ཙ་ར’’ཚོ་ཆང་རག་གིས་ཅུང་ཙམ་བཟི་ཚེ་མགྲིན་གཅིག་ཏུ། ཁྱོད་ཀྱི་དགའ་མ་བླ་མས་ཕྲོགས་སོང་། ཞེས་ང་ལ་འཕྱ་ཁྲེལ་གཏོང་།མོ་ཐོ་ཞིག་ཚམ་ཚོམ་མེད་པར་འོ་དོད་དང་བཅས་ང་ལ་ཁ་གཏད་དེ་འོངས་པས། ང་རང་ཨེན་ཙམ་གྱིས་ཆུ་རྐའི་ནང་དུ་བརྫངས། ‘‘ཕ་རོ་ཟ་རྒྱུ།འབྲུག་ཞོན་པ་མིན་ནམ’’ངའི་དམོད་མོ་དེ་ཁོས་ཕལ་ཆེར་ཐོས་མི་སྲིད་པ་འདྲ།ང་ཁ་ཕར་འཁོར་དུས་མོ་ཐོ་དེ་ཨ་ལ་ལ་མགྲོན་ཁང་གི་སྒོ་འགྲམ་དུ་ཟྭ་བསྒགས་གློ་བུར་བ་ཞིག་དང་མཉམ་དུ་ཆོབ་སེ་འགྱེལ།ངསགྲོང་གི་སློབ་འབྲིང་གི་སྒོ་ཆེན་དུ་འཛུལ་ནས་ཐད་ཀར་སློབ་གྲྭའི་ལྟག་—70— ་

ཞྭ་མོ་དམར་པོ།རྒྱབ་ཀྱི་སྒོ་ཆུང་དེ་གཟས་ནས་སོང་། དེ་རིང་ནི་གཟའ་ཉི་མ་ཡིན་ཁར་རླུང་ཆེ་བས་སློབ་གྲྭའི་ར་བར་མི་གཅིག་ཀྱང་མི་མཐོང་། གྱོ་མོག(སོ་ཕག)དམར་པོའི་ཁང་ཤར་དེའི་གཡས་ཕྱོགས་ཀྱི་གྲུ་གར་བུད་པ་དང་། མདུན་གྱི་ཁང་པ་དེ་ལས་སྐྱེས་པ་ཞིག་སྒོར་ཐོན་ཞིང་། འཁྱར་འཁྱོར་ངང་ཁང་པ་དེའི་ལྟག་རྒྱབ་ཏུ་ཡལ་སོང་། སྐབས་དེར་ངས་གློ་བུར་དུ་ཁང་པ་དེའི་བདག་པོ་སྔོན་མ་ཞིག་དྲན་བྱུང་། ཁོ་རང་ཁང་པ་འདི་དང་བྲལ་ཏེ་ལོ་ངོ་ལྔ་དྲུག་ཙམ་འགོར་བས།ད་ལྟསགྲོང་གི་མི་ཚོས་མཚམས་ལན་རེར་གློ་བུར་གླེང་བ་མ་གཏོགས་རྟག་ཏུ་དྲན་གྱི་མི་འདུག སགྲོང་གི་མི་རྣམས་ལ་བརྗེད་ངས་ཤིན་ཏུ་ཆེ་བས། གལ་སྲིད་ཁྱེད་ཀྱིས་བློ་ཡུལ་ལས་འགོངས་པའི་དོན་རྐྱེན་རེ་བཟོས་ཏེ་ཁོ་ཚོ་ཧ་ལས་ཧང་སང་བའི་བག་ཆགས་ཟབ་མོ་འདྲ་མ་བཞག་ཚེ། ཁྱོད་དེ་རིང་འཇིག་རྟེན་ཕྱི་མར་ཕྱིན་ཡང་སང་ཉིན་སུས་ཀྱང་དྲན་མི་སྲིད། དེ་ལྟ་ནའང་། ཁང་པ་འདིའི་བདག་པོ་སྔོན་མ་དེ་མི་རང་ག་བ་ཞིག་གཏན་ནས་མིན། ཁོསསགྲོང་གི་སློབ་འབྲིང་འདི་ནས་དགེ་རྒན་གྱི་རླབས་ཆེ་བའི་ལས་ཀ་བསྒྲུབས་ཏེ་ལོ་གཅིག་ལས་མ་འདས་པའི་རིང་ལ། སྔ་གཞུག་ཏུ་ལོ་བཅུ་བཞི་བཅོ་ལྔ་ཙམ་གྱི་བུ་མོ་ཆུང་ཆུང་གཉིས་ལ་བཙན་གཡེམ་བྱས་པས། ད་ལྟ་འཛིན་བཟུང་བྱས་ཏེ་ལོ་བཅོ་ལྔ་ཡན་གྱི་ཁྲིམས་ཐག་བཅད་ཟིན་མོད། གོ་ཐོས་ལ་ཁོ་པས་དེ་གར་ཡང་ ་་སྔར་བཞིན(བཙོན་མའི)དགེ་རྒན་གྱི་ལས་ཀ་སྒྲུབ་ཀྱིན་འདུག་ཟེར། ཨེ།ད་ནི་ངའངསགྲོང་དུ་བསྡད་དྲགས་པས་ཁོ་པའི་མིང་ལ་ཅི་ཟེར་བ་དངོས་གནས་དྲན་གྱི་མི་འདུག གང་ལྟར་ངའི་སྣང་ངོར། ཁོ་པ་ནི་ནམ་ཡང་གདོང་ལ་འཛུམ་དམུལ་ལེར་རིག་རིག་ཐུག་ཐུག་ལ‘‘ཨ་ཁུ’’དང‘‘ཨ་ནི’’ཞེས་འབོད་པ་ཞིག་རེད།གལ་ཏེ་བུ་མོ་དེ་གཉིས་ལས་གཅིག་ནི་པེ་ཏ་ཡིན་ཚེ ཨ་ཁ་ཁ། ངས་ངོ་མ་དྲན་མི་ཕོད། ང་ལ་སྐབས་འགར་རང་དབང་མེད་པའི་འཆར་སྒོ་སྐྱི་—71—

དྲི་བཟང་ཐུལ་བའི་སྨན་ལྗོངས།གཡའ་བ་འདི་འདྲ་འབྱུང་གིན་ཡོད། ངས་ངོ་མ་མང་པོ་དྲན་མི་ཕོད། ཡིན་ནའང་། སགྲོང་གི་མི་རྣམས་ཀྱིས་ཁོ་པ་ཕལ་ཆེར་བརྗེད་ལ་ཉེ།ང་སློབ་གྲྭའི་ར་བའི་ལྟག་སྒོ་ཆུང་ངུ་ལས་ཕྱི་རོལ་ཏུ་འབུད་སྐབས། རླུང་འཚུབ་ཅིག་གིས་བསམ་དབང་མེད་པར་ཁ་ཕྱིར་བསྐོར་བྱུང་། དེ་དུས་ངས་ད་གཟོད་ཕུ་ཐུང་དུ་བཅུག་པའི་ཞྭ་མོ་དེ་བླངས་ནས་གྱོན་པ་ཡིན། ངས་ཞྭ་མོ་དེ་གྱོན་ནས་ཆུ་ཡུར་ཞིག་གི་ཁ་རྒྱུད་དེད་དེ་སོང་། ཡུར་བ་འདི་ནི་ཤོད་ཀྱི་ཞིང་སར་ཆུ་འདྲེན་ཕྱིར་ཆེད་དུ་བརྐོས་པས། དབྱར་ཁར་སྔོ་མེར་མེར་གྱི་ཆུ་ཧ་ཅང་དྭངས་མོ་ཞིག་འབབ་ཀྱིན་འདུག་མོད། ཚད་རིམ་བདུན་བརྒྱད་ཀྱི་རླུང་ཆེན་ལྡང་བའི་དགུན་གཞུང་འདིར་ཡུར་བའི་ནང་སྐྱག་ལུད་དང་འགྱིག་ཤོག་སོགསསགྲོང་གི་གད་སྙིགས་ཁོ་ན་ཉིད་ཀྱིས་ཁེངས་འདུག་པས། ངས་མདུན་ཕྱོགས་ཀྱི་ཟམ་པ་དེ་གཟས་ནས་སོང་།ཁྱོད་ཀྱི་རྣ་བར་འགྲོ་མི་སྲིད། ཏག་ཏག་ང་ཟམ་པ་དེ་བརྒྱུད་ནས་ཕར་འགྲོ་དུས། གཡོན་ཕྱོགས་སུ་འོངས་པའི་རླུབ་འཚུབ་དྲག་པོ་ཞིག་གིས་ངའི་མགོའི་ཞྭ་མོ་དེ་ཐག་རིང་དུ་ཁུར་ནས་ཡུར་བའི་ནང་གི་གད་སྙིགས་ཁྲོད་བརྫངས་སོང་། སྐབས་དེར་ང་ལ་སྨྲ་བསམ་བརྗོད་འདས་ཀྱི་ཞེ་སྡང་ཞིག་གཏིང་ནས་སྐྱེས། ‘‘འདྲེ་རླུང་། ངས་ཁྱོད་ལ་ཅི་ཉེས་སོང་། ཕ་རོ་ཟ་རྒྱུ།’’ངས་སྨྱོས་པ་ལྟར་ཐང་སྟོང་ལ་ཀུ་ཅོ་བཏོན། ཡུན་རིང་ལ་ཨམ་གཙིགས་བསྡམས་མཐར་ང་ཐོལ་ལེར་སྐྱོ་དུང་དུང་གིས་ངུས་བྱུང་། ད་དངོས་གནས་ཤུགས་ཆེན་པོས་ངུས་བྱུང་། ཁྱོད་ཀྱི་རྣ་བར་འགྲོ་མི་སྲིད། དུས་དེར་ང་ལ་ཅི་ཡིན་ཆ་མི་འཚལ་བའི་ཁོང་ཁྲོ། ཡི་མུག འཇིགས་སྐྲག སྐྱོ་གདུང་སོགས་ཀྱིས་དུས་གཅིག་ཏུ་མནར། ང་ཟམ་ཁ་དེ་རུ་ཡུན་རིང་ཡུན་རིང་ལ་ངུས།ཁྱོད་ཀྱི་རྣ་བར་མི་འགྲོ་ཡང་། ཉིན་དེར་ང་ཅི་ཞིག་ལ་ངུས་པ་སུས་ཀྱང་ཤེས་མི་སྲིད། ཐག་རིང་དུ་ཁུར་སོང་བའི་ཞྭ་མོ་དེ་དེ་གར་བསྐྱུར་རྗེས། ང་—72— ་

ཕྱིར་འཁོར་ཏེ་རྒྱ་གྲམ་ལྟ་བུའི་སྲང་མདོའི་ཆང་ཁང་དེ་སྙེག་ནས་ཕྱིན་སོང་།དུས་དེ་ནས་བཟུང་། སགྲོང་གི་མི་རྣམས་ཀྱིས་ང་ལ‘‘ཨ་ཙ་ར་སྨྱོན་པ’’ཟེར། །དུ‘‘4༣། 3།།ཛྲཁུལྐོ༧ཝཾཝཾ3 ཟོ་།རྔུཙོཀྵིཪྷ ’’—༧ལྐོ〈་ཪྵ་ སྒོཁྲཁྲི་ ༧༤རྙེལྐོ〉

དྲི་བཟང་ཐུལ་བའི་སྨན་ལྗོངས། ་རླུང་རྟའི་སྨྲེ་ངགསྐྱབས་ཆེན་བདེ་གྲོལ།གཅིགབདག་ལ་ལོ་ངོ་དུ་མའི་སྔོན་ནས་བཟུང་གུ་གེའི་མཁར་ཤུལ་དུ་གནས་སྐོར་ལ་འགྲོ་བའི་འཆར་གཞི་ཞིག་ཡོད་ན་འང་རིགས་མི་འདྲ་བའི་ནད་གཞི་འགས་བསྟུད་མུར་བཟུང་བས་ལས་དེར་ཕྱི་བཤོལ་མི་བྱེད་ཀ་མེད་བྱུང་། སྨན་ཁང་ནས་ཉི་མ་འཁྱོལ་ཆེད་ཆུང་མས་བདག་ལ་ལག་འཁྱེར་གློག་ཀླད་ཅིག་ཉོས་ཤིང་སྐབས་དེ་ནས་བཟུང་བདག་གིས་ཉིན་རེའི་དུས་ཚོད་ཀྱི་སུམ་ཆའི་གཅིག་ལྷག་དེའི་པར་སྒོའི་མདུན་ནས་འཕྲོ་བརླག་ཏུ་བཏང་བ་ཡིན། གསར་འགྱུར་དང་དཔེ་དེབ་ཀློག་པ་ཕུད་མི་གཞན་ལ་ཁ་བརྡ་བྱེད་པ་དེ་བདག་གི་དགའ་ཕྱོགས་གཙོ་བོར་གྱུར་ཅིང་དྲ་ཚིགས་འགར་དུས་མཉམ་དུ་འཇུག་པ་བརྒྱུད་ནས་སའི་གོ་ལའི་སྟེང་གི་ཕྱོགས་སོ་སོའི་མི་ལ་འབྲེལ་བ་འཛུགས་ཐུབ་པ་དེ་བདག་གི་ཁྱད་དུ་འཕགས་པའི་ཡོན་ཏན་དུའང་བརྗོད་ཆོག འོན་ཀྱང་རང་ཉིད་དང་འདྲ་བའི་མི་འདི་འདྲ་མང་པོ་ཞིག་གློག་སྐུད་དང་གློག་རླབས་ཀྱི་སྣེ་ན་དོམ་ཁྲ་གཡུང་མོ་རེ་དང་འདྲ་བར་ཉམ་ཆུང་གིས་གནས་ཡོད་པའི་ངང་ཚུལ་དེ་བསམ་བཞིན་ཡིད་ལ་ངལ་དུབ་དང་འཇིགས་སྐྲག་གི་ཚོར་བ་ཞིག་དབང་མེད་དུ་སྐྱེས་ཡོང་། ང་ཚོས་སེམས་ཁྲལ་དང་སྤྲོ་སྣང་། ཁོང་ཁྲོ། སྡུག་བསྔལ་སོགས་ཅི་ཡང་མེད་པར་ཕན་ཚུན་ལ་ཀུ་རེ་རྩེ་བ་དང་། དམོད་མོ་འདེབས་པ། གང་གི་ཡིན་པ་དང་གང་ཡོད་པ་སོགས་འདྲི་བ། དངོས་དོན་དང་མི་མཐུན་པའི་རྫུན་གཏམ་རེ་—74—

རླུང་རྟའི་སྨྲེ་ངགབཤད་པ་སོགས་ལས་གཞན་ཅི་ཡང་སྒྲུབ་ཀྱིན་མེད་པ་མངོན་སུམ་དུ་གྲུབ་འདུག་པ་གཞི་ནས་ཤེས་དུས་བདག་གི་རྐང་བ་གཉིས་ཞ་འཁུམས་སུ་གྱུར་ནས་ཡར་ལངས་ཐབས་མི་འདུག སྨན་པས་དེ་ནི་ནང་ནས་སྡོད་དྲགས་ཏེ་ལུས་ཁམས་སྦྱོང་རྡར་ལ་དོ་སྣང་མ་བྱས་པས་རེད་ཟེར། ཕྱི་གླིང་པའི་ཚགས་པར་ཁག་ཏུ‘‘མིའི་རིགས་ཀྱིས་སའི་གོ་ལའི་སྟེང་གི་གནས་ཚུལ་ཚང་མ་རྟོགས་ཚར་སོང’’ཞེས་སྡོམ་ཚིག་བཞག་ཡོད་ནའང་བདག་གིས་གུ་གེའི་མཁར་ཤུལ་གྱི་གསང་བ་རྟོགས་མ་བྱུང་། གློག་ཀླད་ནང་གི་དྲ་ཚིགས་མང་པོར་ཇི་ལྟར་ཐབས་མཁས་ཀྱིས་བཅར་ནའང་བོད་ལྗོངས་ཀྱི་བྱང་ཐང་དུ་ཚོ་ཁག་མང་པོས་མངའ་ཁོངས་འཕྲོག་རྩོད་བྱེད་པའི་རྣམ་པ་ངོ་མ་གཏན་ནས་མཐོང་ཐབས་བྲལ་སོང་།གཉིས།‘‘འདི་ནི་རྡོ་རྗེ་ཕ་ལམ་དང་གསེར་ནག་གི་གཏེར་ཁས་ཡོངས་སུ་གཏམས་པའི་རི་བོ་ཞིག་སྟེ་མཚམས་མེད་པར་འབབ་པའི་ཁ་བ་དང་སྙན་ངག་གི་མཛེས་པ་རྫོགས་པའི་རྫི་གླུ་སྙན་མོའི་ཁྲོད་བརྗིད་རྔམ་དང་བཅས་ཏེ་འགྱིང་ཡོད།ཟོག་རྫི་ནོར་བུས་གཏེར་ཁུག་ཅིག་རུམ་ལ་བཅུག་ནས་རི་རྩེར་སླེབས་བྱུང་།མདང་དགོང་ཁོའི་རྟ་མཆོག་ནག་པོར་བཅིབས་པའི་དམག་དཔོན་ཞིག་གིས་རང་ཉིད་ཀྱི་མིང་ནས་འབོད་པ་རྨིས་པས་འདིར་མི་ཡོང་ཀ་མེད་བྱུང་། ཉི་མ་རྩེ་ཤར་ལ་གཞི་བདག་གི་མིང་ནས་འབོད་པ་དེ་ཇི་འདྲའི་ལས་བསོད་ཆེ་བ་ཞིག་རེད་ཨང་།’’ཉིན་འདིར་བདག་གིས་རང་ཉིད་ཀྱི་སྟོང་བསམ་ལྟར་གོང་གི་ཚིག་དུམ་དེ་ཡི་གེར་གཏགས་རྗེས་གྲོགས་པོ་ཞིག་གི་གློག་འཕྲིན་ཡིག་སྒམ་དུ་བསྐུར་བ་ཡིན། ཅུང་ཙམ་འགོར་རྗེས་ཁོས་ང་ལ་ལན་དུ་བྲིས་པ་འདི་ལྟར།‘‘གཉིད་མ་ཁུག་གོང་ནས་རྨི་ལམ་མི་མཁན་ཁྱོད་ཀྱིས་ཅི་ཞིག་གླེང་བཞིན་ཡོད་པ་ངས་ངོ་མ་ཧ་མི་གོ དེ་ལས་སྤྱིར་བཏང་གི་ཁ་བརྡ་ཞིག་བྱོས་དང་ངས་—75—

དྲི་བཟང་ཐུལ་བའི་སྨན་ལྗོངས།ཀྱང་ཁྱོད་ལ་ཨ་ལན་གསལ་བོར་སྟེར་ཆོག’’ ་ངས་ཁོ་ལ་ཁ་བརྡ་ཅི་ཞིག་བྱས་ན་འོས་ཤིང་འཚམས་པ་ཞིག་ཡིན་ནམ།བསམ་བློ་ཡུན་རིང་བཏང་མཐར་ངས་ཁོ་ལ་ཐད་ཀར‘‘ང་ལྟ་བུའི་ཞ་བོ་ཞིག་གིས་ཁྱོད་ལ་དེ་ལས་གཞན་ཅི་ཞིག་སྨྲ་ནུས’’ཞེས་བྲིས་པ་ན་ཁོས་དེ་མ་ཐག་ལན་དུཛི་ཞིག་བསྐུར་འདུགསྒེའུ་ཁུང་ཕྱི་རོལ་གྱི་མུན་པ་སྔར་ལས་ལྷག་པར་རྔམས་མཐུག་པར་གྱུར་པ་དང་ནད་གཡོག་མ་དག་གི་གོམ་སྒྲའི་འགྱུར་ཁུགས་ཁྲོད་དུ་སྨན་ཁང་འདིས་་གཤིན་རྗེའི་ལྕགས་མཁར་དང་འདྲ་བར་ང་ཚོ་ཚང་མ་བཙོན་དུ་བཟུང་ཡོད་པ་འདྲ། ཁོས་ང་ལ་བསྐུར་བའིལྷ དེ་རྩེ་མོ་རབ་ཏུ་རྣོ་བའི་ཕུར་བུ་ཞིག་དང་གཉིས་སུ་མ་མཆིས་པར་བདག་གི་ཀླད་ཞོ་དང་སྒལ་རྣག་ཁུ་ཁྲག་བཅས་ཀྱི་གཏིང་དུ་ཟུགགློག་ཀླད་ཀྱི་པར་སྒོའི་ངོས་སུ་འབུ་སྲིན་འགའ་དབུགས་ཉེམ་ཉེམ་གྱིས་ཡར་འགྲོ་མར་འགྲོ་བྱེད་པ་ལས་གཞན་ཅི་ཡང་མི་འདུག ཉམ་ཆུང་བའི་སེམས་པ་དག་གི་བར་དུ་འབྱུང་བཞིན་པའི་འགལ་ཟླ་དང་འཐབ་རྩོད་སྣ་ཚོགས་ཀྱི་རྐྱེན་པས་བདག་གིས་མིག་ཟུང་མི་བཙུམས་ཀ་མེད་རེད།གསུམ།ཆུང་མ་བདག་གི་ལུས་ལ་དུག་སྦྲུལ་བཞིན་འཁྱུད་འདུག ངེད་གཉིས་མཉམ་གཅིག་ཏུ་སླེབས་སའི་ལུང་པ་དེར་ཉི་འོད་ཚ་བོས་ཁ་བ་བཞུ་བཞིན་པ་དང་འདྲ་བའི་འོད་སྣང་དྲག་པོ་ཞིག་འཕྲོས་ཡོད། སྡུག་བསྔལ་གྱི་མཚོན་དོན་ལྟ་བུའི་ཆུ་བོ་ཞིག་གིས་གཟུགས་ཕྱིར་མི་སྟོན་པར་བཞུར་སྒྲ་ཁོ་ནར་བརྟེན་ནས་མིའི་སེམས་ལ་ཟུག་རྔུ་སྣ་ཚོགས་གཏོང་།སྐབས་འདིར་ཟོག་རྫི་ནོར་བུས་ཟོ་བ་ཆེན་པོ་ཞིག་ཁུར་ཞིང་ལྕགས་ལྷམ་ཡུ་རིང་ཞིག་གྱོན་ཏེ་ཆུ་བོའི་བཞུར་སྒྲའི་ཕྱོགས་སུ་གོམ་སྟབས་སྒྱུར་བཞིན་ཡོད།—76—

རླུང་རྟའི་སྨྲེ་ངག‘‘རི་ཆུང་ཆུང་རྒྱལ་བོའི་ཕོ་བྲང་འདྲ་བོ། །ཚེ་གཅིག་ལ་བསྐོར་ཡང་སྒོ་མོ་མི་འདུག །ངའི་སྙིང་གྲོགས་ལྷག་ཤིང་ཙན་དན་འདྲ་བོ། །དྲི་ཞིམ་པོའི་ལོངས་སྤྱོད་འདི་གར་སྩོལ་དང་། །ཕྱི་འཇིག་རྟེན་མཐའ་མེད་གཤིན་ཐང་སྐྱ་མོར། །སེམས་མི་འགྱུར་བརྩེ་བའི་ལམ་ཞིག་ཕབ་བོ། །’’ཆུ་བོས་བུད་མེད་ཅིག་གི་སྐད་ངག་གཡར་ནས་གླུ་དེ་ལྟར་བླངས་པ་ན་ཟོག་རྫི་ནོར་བུའི་མིག་ལས་མཆི་མ་རྡོག་གཅིག་སར་ལྷུང་། དུས་ཚོད་མཚམས་མེད་པར་མདུན་ནས་མདུན་དུ་སྐྱོད། ལྕགས་ལྷམ་དེ་ཡོངས་སུ་ཟད་ཅིང་ཟོག་རྫི་ནོར་བུ་གཞི་བདག་གི་དབང་སྒྱུར་འོག་ནས་ཐར་དུས་གླུ་ལེན་མཁན་གྱི་ཆུ་བོ་དེ་བསྐམས་ནས་རྗེས་ཤུལ་ཡང་མེད་པར་གྱུར། གུ་གེའི་མཁར་ཤུལ་ཞེས་པའི་ལོ་རྒྱུས་ཀྱི་དཔང་རྟགས་ཤིག་གིས་མངའ་རིས་ཀྱི་ཆོས་རྒྱལ་དག་གི་བང་སོ་སྲུང་བཞིན་སའི་གོ་ལའི་ཆེས་མཐའ་མཇུག་གི་གཏམ་རྒྱུད་ལ་ཉན།ཆུང་མས་ང་རང་དབང་བོ་སྐྱོན་ཅན་དག་སྡོད་སའི་འཁོར་ཁྲི་ཆུང་ཆུང་ལ་བཞག་སྟེ་ཕྱིར་རང་ཁྱིམ་སྙེག་བཞིན་ཡོད། རྒྱུས་མེད་ཀྱི་སྐད་གདངས་དང་འཕྲུལ་འཁོར་གྱི་འུར་སྒྲའི་ཁྲོད་ནས་རྔོན་པས་བདས་པའི་རི་དྭགས་ཤིག་དང་འདྲ་བར་ལོག་ཡོང་དུས་ངས་གློ་བུར་དུ་ཆོས་དཔེ་སེར་པོ་ཁུར་བའི་སྙན་ངག་པ་ཞིག་གི་རྒྱབ་གཟུགས་མཐོང་།‘‘ཝེ། རྗེ་བློ་བཟང་གྲགས་པ།’’‘‘ཁྱོད་ཀྱིས་ཅི་ཟེར། དེ་ནི་སྔོ་ཚལ་འཚོང་མཁན་གྱི་རྒྱ་མི་ཞིག་རེད།’’ཆུང་མས་དེ་ལྟར་གསལ་བཤད་བྱས་མ་ཐག་བདག་ལ་ཁྱི་ཕག་གིས་ཚང་མལ་བཅའ་སའི་ར་སྐོར་ཆུང་ཆུང་ཞིག་ནས་ངལ་གསོ་བྱེད་པའི་འདུན་པ་འགོག་ཏུ་མེད་པ་ཞིག་སྐྱེས། ་—77—

དྲི་བཟང་ཐུལ་བའི་སྨན་ལྗོངས།ངས་མོ་ལ་དེ་དོན་གསལ་བོར་བཤད་པ་ན་མོས‘‘དེ་ནི་འུ་གཉིས་ཀྱི་རང་ཁྱིམ་མ་ཡིན་ནམ’’ཟེར།བཞི།རྒྱལ་ཁབ་ཉིས་བརྒྱ་ལྷག་ལ་ཐད་ཀར་འབྲེལ་བ་འཛུགས་ཐུབ་པའི་གློད་སྐུད་ཅིག་བདག་གི་ཁྲག་རྩར་སྦྲེལ་ནས་དུས་ཡུན་རིང་བོ་ཞིག་འགོར་མེད་ནའང་ཆུང་མས‘‘ཁྱེད་ཀྱིས་འུ་གཉིས་ཀྱི་གསང་བ་མཐའ་དག་གཞན་ལ་མི་གྱར་བར་བྱེད་རོགས’’ཟེར།‘‘འུ་གཉིས་ལ་གསང་བ་ཅི་ཞིག་ཡོད་དམ། ངས་རང་ཉིད་རིན་གོང་དམན་པའི་ཁ་པར་ཞིག་རེད་འདོད་ཀྱིན་ཡོད་པས་འུ་གཉིས་ཀྱི་བར་དུ་གསང་བ་ཞིག་གང་ན་ཡོད།’’‘‘ཉོན་ངས་ཉིན་རེ་བཞིན་ཞབས་ཏོག་བསྒྲུབ་ས་དང་སྙིང་གཏམ་བཤད་ས།མཉམ་གཅིག་ཏུ་འཁྲིག་པ་སྤྱོད་སའི་མི་འདི་སུ་རེད།’’‘‘ཁོ་སྔ་མོ་ནས་ཤི་སོང་བ་མ་ཡིན་ནམ། གློག་ཀླད་ནང་གི་མི་དེ་ཚོའི་སྐད་ཆ་དང་འདྲ་བར་ཤུལ་མེད་དུ་གྱུར་སོང་བ་མ་ཡིན་ནམ།’’‘‘དེས་ན་ཁྱོད།’’‘‘སྔར་བཞིན་རིན་གོང་དམའ་བའི་ཁ་པར་དེ་ལས་གཞན་ཅི་ཞིག་ཡིན།’’མོ་ངུས་བྱུང་། སྤྱི་ཚོགས་ཀྱི་སྒྲིག་གཞི་དང་འཚོ་བའི་གོ་རིམ་ཁྲོད་ཡང་ནས་ཡང་དུ་སྦྱོང་བརྡར་ཐོབ་པའི་འཕྲུལ་ཆས་འདི་དམིགས་ཡུལ་ཆེན་པོ་ཞིག་ཡོད་པ་དང་འདྲ་བར་ངུས་བྱུང་། མོའི་འགུལ་སླ་བའི་ཡན་ལག་དང་ཁྲ་ཁྲ་རིག་རིག་གི་ཚོང་ཟོག་ཁྲོད་ཁོམ་མེད་དུ་བེད་སྤྱོད་པའི་དབང་བོ་རེ་རེ་ངུ་སྐད་གཉོམ་པོ་དེའི་འགྱུར་ཁུགས་ཀྱིས་བདག་མདུན་དུ་བཤམས། བདག་ལ་དུས་ཚོད་ཕར་སྐྱེལ་ཕྱིར་ཨུ་ཚུགས་ཀྱིས་མིག་མངས་རྩེ་བ་ལྟ་བུའི་ཚོར་བ་ཞིག་བྱང་།———7།)——— ར༷

རླུང་རྟའི་སྨྲེ་ངག ་གློག་ཀླད་ཀྱི་པར་སྒོ་བཟི་བོ་ཞིག་གི་འཆར་སྒོ་དང་འདྲ་བར་ཟ་ཟིར་གྱུར།ལྕགས་ཐབ་ཏུ་མེ་ཤུགས་དྲག་ཏུ་འབར་ནས་དྲོད་སྣང་མི་ཟད་པ་ཞིག་སྟེར་ཞིང་དེ་ནི་སྡོད་ཁང་འདིའི་ནང་གི་ཚེ་སྲོག་ཡོད་པའི་དངོས་པོ་གཅིག་པུ་རེད།ལྔ།གང་ནས་ཡོང་བ་མི་ཤེས་པའི་བྱི་ལ་ལྡོམ་པོ་ཞིག་ཉམ་ཆུང་གི་ངང་ནས་བདག་གི་དཔེ་སྒམ་གྱི་འཁྲིས་སུ་བཅར་ཏེ་ཉལ་ཞིང་དེའི་ལུས་ཀྱི་སྤུ་ཚང་མ་ཁྲག་གིས་དམར་པོར་བསྒྱུར་ཡོད་ལ་མིག་ཟུང་ལས་ཀྱང་རེ་ཆད་དང་འཇིགས་སྐྲག་གི་ཉམས་ཤིག་མངོན་འདུགཆུང་མས་འཚོ་བའི་རྒྱུན་ཤེས་སྐོར་གྱི་དུས་དེབ་དེར་ལྟ་མཚམས་བཞག་ནས་བྱི་ལ་དེ་པང་དུ་ལེན་པར་བརྩམས།‘‘ཁྱོད་སྨྱོན་པ་མིན་ནམ’’བདག་གི་ངག་ལས་ཚིག་དེ་དབང་མེད་དུ་ཤོར་ཡང་མོས་སྣང་འཇོག་ཕྲན་ཙམ་མི་བྱེད་པར་བྱི་ལ་དེ་པང་དུ་བླངས་པར་མ་ཟད་རང་གི་གཅེས་ཕྲུག་ལྟར་ལུས་པོའི་སྟེང་དུ་བྱིལ་བྱིལ་བྱེད་ཅིང་བྲང་ལ་སྦྱར་ནས་ཁུ་སིམ་མེར་སྡོད། ངས་ཧ་གོ་སོང་། ཁོ་མོས་ང་ལ་ཇི་ལྟར་གཅེས་ནའང་རྐང་ཟུང་ཞ་འཁུམས་སུ་གྱུར་པ་ནས་བཟུང་ཁོ་མོའི་རེ་བ་མང་དག་ཅིག་སྐོང་ཐུབ་ཀྱིན་མེད་པར་ཡིད་སེམས་ཕམ་པོར་བཟོས་ཡོད་པ་ཐག་ཆོད་རེད། བྱི་ལ་དེའི་མདུན་ནས་ཁོ་མོའི་ལུས་ཀྱི་གྲུབ་ཆ་རེ་རེ་མེ་ཕུང་སྦར་བྱེད་ཀྱི་འབར་གཡིས་དང་ཤིང་སྐམ་བཞིན་ཚེ་སྲོག་གི་སྟོབས་ཤུགས་ཀྱིས་བཟུང་བར་གྱུར་ལ་དུས་ཚོད་ཀྱི་ཁ་ཟས་སུ་ཕུལ་ཚར་བའི་བརྩེ་དུངས་དང་སྡུག་བསྔལ་ལས་ཀྱང་མེ་སྟག་ཆུང་ཆུང་རེ་འཚུབ་པ་མ་ཡིན་ནམ། ཅི་བྱ་གཏོལ་མེད་ཀྱི་ངང་ནས་ཡུན་རིང་ལུས་རྗེས་བདག་གིས་ཁོ་མོར‘‘སྙིང་ཉེ་བའི་མི། ཁྱོད་ཀྱིས་ང་ལ་བཟོད་སྒོམ་གནང་་་རོགས།’’ཞེས་སྨྲས། ཁོ་མོས་བྱི་ལ་ཐང་དུ་བཞག་སྟེ་ཁྲག་གིས་སྦགས་པའི་ལག་—79—

དྲི་བཟང་ཐུལ་བའི་སྨན་ལྗོངས།ཟུང་བདག་ལ་འཁྱུད་པར་རྩོམ་པའི་སྐབས་སུ་མི་ཞིག་ནང་དུ་སླེབས་ཡོང་། ཁོ་ནི་ཉེན་རྟོག་པ་ཞིག་ཡིན་ལ‘‘ཁྱེད་ཚང་གི་ཁྱིམ་དུ་བྱི་ལ་ལྡོམ་པོ་ཞིག་ཡོད་དམ།དེའི་བདག་པོ་ད་སོ་མ་མི་ངན་གྱིས་དམར་གསོད་བཏང་བ་རེད’’ཅེས་བཤད།མཚན་མོར་བདག་གིས་བྱི་ལ་ལྡོམ་པོ་དེ་གུ་གེའི་མཁར་ཤུལ་དུ་འགྲོ་བཞིན་པ་དང་རང་ཉིད་ཀྱི་སྐྲ་ཚང་མ་བྱི་ནས་སླར་ཡང་སྨན་ཁང་དུ་ཉལ་ཡོད་པ་སོགས་རྨིས་བྱུང་། ་ ་སྐབས་འདིར་ཟོག་རྫི་ནོར་བུའི་ཀཽམ་ཤེས་དུམ་བུ་བརྒྱ་སྟོང་དུ་གྱུར་ཡོད་པར་གདོན་མི་ཟ། གསར་འགྱུར་ཁག་ཏུ་སའི་གོ་ལའི་དྲོད་ཚད་རིམ་བཞིན་ཇེ་མཐོར་འགྲོ་བཞིན་ཡོད་ཅེས་བཀོད་འདུག་ལ་དེ་ནི་ནད་ཡམས་དང་དམག་་་འཁྲུག་བསུ་བའི་སྔོན་འགྲོའང་ཡིན་པ་འདྲ། ཧྥ་རན་སེའི་སྙན་ངག་པ་བྷོ་དྷི་ལེར་གྱིས‘‘སྤྲང་ལྟོགས་དག་གིས་རང་ལུས་ཀྱི་ཤིག་སྲོ་གསོ་བ་ཇི་བཞིན་ང་ཚོས་རང་ཉིད་དགའ་སའི་འགྱོད་གདུང་གཉོར་གྱིན་ཡོད’’ཅེས་སྨྲས་ཤིང་། བོད་ཀྱི་སྙན་ངག་པ་དགེ་འདུན་ཆོས་འཕེལ་གྱིས‘‘དྭངས་གསལ་ཆུ་རིས་འཁྲིགས་པའི་སྨིག་རྒྱུའི་མཚོ། ། བརླན་བྲལ་བྱེ་མའི་ཐང་དུ་ངོ་འཕྲོད་དེ། ། མི་་འདོད་དངོས་པོ་བདེན་དུ་སོང་བ་འདི། ། འཁོར་བས་བསྡུས་པའི་སྡུག་བསྔལ་ཆ་ཤས་ཙམ’’ཞེས་བྲིས་ཡོད་ནའང་འཇིག་རྟེན་ན་ད་དུང་ཡང་མི་མང་པོ་ཞིག་གིས་སྔར་བཞིན་ཚོགས་ཁང་རེའི་ནང་ནས་འདུ་འཛོམས་བྱེད་བཞིན་དོན་དག་ཁ་ཤས་ཐག་གཅོད་བྱེད་ཀྱིན་ཡོད། རིག་གནས་གསར་བརྗེའི་སྐབས་སུ་བོད་ཡུལ་གྱི་སྔགས་པ་རེ་འགའ་སྐུ་ངོ་མ་འཇའ་ལུས་སུ་ཐིམ་ཚུལ་སྐོར་གྱི་གཏམ་རྒྱུད་ཅིག་གློག་ཀླད་ཀྱི་པར་སྒོ་ནས་མངོན་མྱོང་ནའང་དེའི་ཁ་བྱང་ལ‘‘དུས་རབས་གསར་བའི་ལྷ་སྒྲུང’’ཞེས་བཏགས་ཡོད་པ་དྲན་དུས་བདག་གིས་ནམ་ཡང་—80—

རླུང་རྟའི་སྨྲེ་ངགའགྲོ་བ་མི་སྤྱི་ལ་ཡོད་པའི་འུད་སྒྲོག་བྱེད་པ་དང་ཚུལ་འཆོས་སྟོན་པའི་རང་་གཤིས་དེའི་གདུག་ཙུབ་ཚོར་ཡོང་།ལས་ཀར་བྲེལ་བའི་མི་འདི་ཚོ་འཕྲུལ་ཆས་རེའི་སྟེང་གི་གཅུ་གཟེར་རེ་ཡིན་པ་འདྲ། བདག་གིས་དེ་ལྟར་བསམ་གཞིག་གཏོང་བཞིན་པའི་དུས་སུ་བཙས་ཟི་ན་པའི་གཅུ་གཟེར་ཞིག་གིས་བདག་གི་མིང་ནས་བོས་བྱུང་། དེ་ནི་བདག་གི་ཆུང་མ་རེད།ང་སླར་ཡང་མོའི་གམ་ནས་ཨུ་ཚུགས་ཀྱིས་ཐེངས་གཅིག་ལ་ཉལ་དགོས་པ་མ་ཡིན་ནམ།བདུན།སྲང་ལམ་ན་རིན་གོང་དམའ་བའི་ཐ་མག་འཐེན་ཞོར་མིག་མངས་རྩེ་་་བཞིན་པའི་རྒན་པོ་དེ་ཚོ་དང་འདྲ་བར་འཇིག་རྟེན་གྱི་ངོས་ཀུན་ལས་རེ་ཆད་དང་སྐྱོ་སྡུག་གི་ཉམས་ཤིག་མངོན་ཞིང་དེ་ནི་ཕྱིར་དྲན་གྱི་གཙང་བོའི་སྣེ་ན་་གཡང་གཟར་ལྟ་བུའི་ཚེ་སྲོག་རེས་ཉམ་ཆུང་ངང་འཆི་བ་དང་ནད་ཡམས་ལ་བསྒུགས་འདུག་པས་ཅི་ལ་མིན། དེའི་ཕྱིར་ལུས་པོའི་སྟེང་གི་སྐྱི་གཉེར་གྱིས་ཙུབ་རེག་ལྡན་པའི་ཐག་རྙི་རེ་དང་འདྲ་བར་བདག་ལ་ཚད་མེད་པའི་ན་ཟུག་བསྐྱེད་ཡོང་ནའང་བདག་གིས་གཞན་ལ་ངོམ་དུ་རུང་བའི་རྣམ་ཤེས་ཀྱི་རྒྱལ་སྲས་དེས་རྟ་མཆོག་ནག་པོ་ཞིག་བཅིབས་ནས་ལོ་རྒྱུས་ཀྱི་ཐང་ཆེན་རེ་རེ་འཕྲེད་ཀྱིས་བཅད་ཡོད།འབྲོང་གཡག་གི་དཔུང་ཆེན་ཞིག་ཤོག་སྐྱ་བཞིན་གཤགས་ཏེ་རླུང་གི་སྒྲ་དབྱངས་དང་ཆར་བའི་མདའ་མོའི་ཁྲོད་ནས་གངས་ཏེ་སེའི་ཕྱོགས་ལ་ཕྱི་མིག་ཅིག་བལྟས་པས་བདག་གི་མིག་ལས་སྤྲིན་པ་དཀར་ནག་དམར་གསུམ་དྲག་ཏུ་འཐབ་སྟེ་ཁོང་ཁྲོའི་གཟི་སྟོབས་ཀྱིས་ཕྱུག་པའི་ཐོག་དམར་ཞིག་ས་གཞིའི་སྙིང་—81—

དྲི་བཟང་ཐུལ་བའི་སྨན་ལྗོངས།ཁར་བརྡབས་བྱུང་། སྐབས་དེར་ཟོག་རྫི་ནོར་བུའང་གློ་བུར་དུ་གཉིད་ལས་སད་དེ་སྒོར་བུད། ཁོས་ཕར་ཕྱོགས་ཀྱི་རི་འདབས་ན་རྣལ་འབྱོར་པ་ཞིག་གི་གླུ་སྐད་ལྷང་ལྷང་དུ་མཆེད་པ་གསལ་བོར་ཐོས། གཡུ་རལ་དགུང་དུ་གསིག་པའི་གངས་སེང་དཀར་མོ་ཞིག་ཀྱང་རྣལ་འབྱོར་པ་དེའི་གླུ་སྐད་ལ་ཆགས་ཏེ་རི་ངོས་ནས་མར་བབས་ཡོང་།བདག་གི་སག་ལྷམ་གྱི་འདབས་སུ་ཨུཏྤལ་དང་ཨུག་ཆོས། ལུག་རུ་སེར་པོ། རེ་ལྕག་པ་སོགས་མེ་ཏོག་སྣ་ཚོགས་ཀྱི་མཆོད་པ་བར་མེད་དུ་འཕྱུར་ཞིང་དེ་ནི་རྣལ་འབྱོར་པ་དེའི་གླུ་སྐད་ཀྱི་འགྱུར་ཁུགས་སུའང་བརྗོད་ཆོགགློ་བུར་དུ་ཝ་མོའི་བརྒྱལ་སྐད་ཅིག་དང་ལྷན་དུ་ས་ཡོངས་སུ་རུབ་པར་གྱུར་ལ་གཅན་གཟན་གྱི་ར་བ་ཞིག་གི་ཉེ་འདབས་སུ་ཡོད་པའི་ཆང་ཁང་ཞིག་དགོད་སྒྲ་སྣ་ཚོགས་ཀྱིས་བཏུམས་པ་ལས་གཞན་ཅི་ཡང་མི་འདུག ཆབ་སྲིད་པ་ཆེན་པོ་ཞིག་ལ་ལད་མོ་བྱས་ནས་བཟོས་པའི་འཕྲུལ་ཆས་ཀྱི་མི་ཞིག་གིས་བདག་གི་མདུན་ནས་བཅོས་འཛུམ་ཡིད་ལ་གཟན་པ་ཞིག་བསྟན་རྗེས‘‘སྐུ་ཞབས་ལགས།ཁྱེད་ཀྱིས་ཅི་ཞིག་གསོལ་འདོད’’ཟེར། ་‘‘བདག་གིས་ཁྱོད་ཀྱི་ཟུངས་ཁྲག་དང་བརྩེ་དུངས་གསོལ་འདོད།’’བརྒྱད།ཕྱི་རོལ་གྱི་གནམ་གཤིས་ལ་གདུག་ཙུབ་ཇི་འདྲ་ཆེ་ནའང་དུས་ནམ་ཞིག་གི་ཚེ་ན་ང་རང་གུ་གེའི་མཁར་ཤུལ་ལ་གནས་སྐོར་དུ་འགྲོ་ཐག་ཆོད་ཡིན། གནས་དེ་ནས་བདག་གིས་འཇིག་རྟེན་གྱི་ཆེས་མཛེས་པའི་མེ་ཏོག་གི་དྲི་བསུང་སྣོམ་ཐུབ་ལ་དྲག་ཆར་དང་གློག་དམར་གྱིས་བསུབ་ཐབས་བྲལ་བའི་རྐང་རྗེས་རེ་གཉིས་ཀྱང་རྙེད་ངེས།ཆུང་མས་ཧ་ཅང་གཟབ་ནན་གྱི་ངང་ནས་ཀོ་སྒམ་ཆུང་ཆུང་ཞིག་གི་ཟྭ་ཕྱེས་—82—

རླུང་རྟའི་སྨྲེ་ངགཏེ་དེའི་ནང་གི་དངུལ་འཛིན་བླངས་ནས‘‘འུ་གཉིས་ལ་ཚེ་མཇུག་སྐྱེལ་བྱེད་དུ་སྒོར་འབུམ་བརྒྱད་ལྷག་འདུག’’ཅེས་ངའི་ཕྱོགས་ལ་འཛུམ་དམུལ་ལེར་ལྟ་བར་བྱེད། སྒོར་མོ་དེ་དག་གི་ཕྱིར་དུ་ངེས་གཉིས་ཀྱིས་དཀའ་སྤྱད་དང་སེར་སྣ་ཇི་འདྲ་བྱས་པ་དང་ཉེས་དམིགས་དང་ནོར་འཁྲུལ་ཇི་ལྟར་བསགས་པ་དྲན་ཐེངས་རེ་རེར་དེ་ནི་དབུགས་ཉེམ་ཉེམ་དུ་འགུལ་བའི་སྦལ་ནག་ཁྱུ་གཅིག་དང་འདྲ་བར་བདག་གི་ཕྱོགས་སུ་མཆོང་བཞིན་པའི་སྣང་བ་སྟེར། གལ་ཏེ་ངེད་གཉིས་ལས་སུ་ཞིག་ཤི་སོང་ན་སྒོར་མོ་དེ་དག་གིས་དུར་ས་ལེགས་པོ་ཞིག་ཉོས་ཏེ་དུར་འཇུག་བྱེད་མཁན་ཚོའི་མདུན་ནས་རྒྱུ་ནོམ་གྱི་གཟི་དཔལ་ངོམ་རྒྱུ་ནི་ངེད་གཉིས་ཀྱི་སེམས་ན་ནམ་ཡང་གྲ་སྒྲིག་བྱས་པའི་འཆར་གཞི་ཉག་གཅིག་ཡིན།སྒོར་མོ་དེ་དག་ལུད་རྫས་སྣ་ཚོགས་བསྲེགས་པའི་མེ་ལྕེ་ཡིན་པའི་དབང་དུ་བཏང་ན་ངེས་གཉིས་དེའི་མཐའ་བསྐོར་ནས་ཞབས་བྲོ་འཁྲབ་བཞིན་ཡོད།མུན་ནག་དང་གྲང་ངར་ཇི་འདྲ་ཆེ་ནའང་ཁོ་མོས་སྡོད་ཁང་དུ་སོས་དལ་བག་ཕེབས་ཀྱིས་བསྡད་དེ་རང་གི་མགྲིན་སྒོར་སླེབས་པའི་གཏམ་སྣ་ཚོགས་འཛེམ་མེད་དུ་བརྗོད་ཆོག འཁྲུལ་སྣང་དང་གཏི་མུག་གང་རུང་གི་རྐྱེན་པས་ཁོ་མོས་མི་གཞན་ལ་འཕྱ་སྨོད་གང་བྱུང་དུ་གཏོང་ཞིང་དེ་ནི་རང་ཉིད་ཀྱི་རིན་ཐང་མཐོ་རུ་འདེགས་བྱེད་ཀྱི་སྒྲུབ་བྱེད་ཀྱང་ཡིན་པ་འདྲ། སྐབས་འགར་ཁོ་མོས་ངའི་མདུན་ནས་ཕར་འགྲོ་ཚུར་འགྲོ་བྱེད་ཀྱིན་རང་ཉིད་ན་ཆུང་མ་ཞིག་ཏུའང་འཁྲུལ་གྱིན་ཡོད། གང་ལྟར་ངེད་གཉིས་སོ་སོར་འབྲལ་བའི་དུས་ཚོད་ཤིན་ཏུ་ཉུང་ལ་དེ་ནི་ཕན་ཚུན་བེད་སྤྱོད་པའི་ཕྱིར་དུའང་ཡིན། ཁོ་མོས་ང་འཁོར་ཁྲིར་བཞག་ནས་སྲང་ལམ་ཁག་ཏུ་འཆམ་འཆམ་ལ་འཁྲིད་བཞིན་པའི་དུས་ཤིག་ཏུ་མདུན་ཕྱོགས་ཀྱི་གློག་དམར་དེས་མི་དང་འཕྲུལ་ཆས་ཀུན་གྱི་ལམ་གཏན་ནས་གཏན་དུ་བཀག་སོང་།—83—

དྲི་བཟང་ཐུལ་བའི་སྨན་ལྗོངས།དགུ།དེ་ལྟར་བདག་གི་ཚེ་སྲོག་ཐལ་རྡུལ་བཞིན་ཤུལ་མེད་དུ་རླུང་གིས་ཁུར་བ་དང་མཉམ་དུ་གཏམ་རྒྱུད་འདིའི་མཇུག་ཀྱང་བསྡུ་རན་སོང་།མཚམས་འདིར་ལྷ་སྒྲུང་དང་ལོ་རྒྱུས་ཁྲོད་ཀྱི་ཟོག་རྫི་ནོར་བུས་རྡོག་ཁྲེས་ཆེན་པོ་ཞིག་ཁུར་ཏེ་གྲོང་ཁྱེར་འདིའི་འདུ་འཛི་ཆེས་ཆེ་སའི་སྲང་ལམ་དུ་སླེབས་ཤིང་། ཁོས་ཉེ་གམ་གྱི་མི་ཀུན་གྱི་ལུས་སྟེང་ནས་བཟོད་པར་དཀའ་བའི་དྲི་ངན་ཞིག་ཚོར་ཏེ་འཚབ་འཚུབ་ངང་གོམ་པ་བྲེལ་མོར་སྤོས་ནས་ཐར་ལམ་ཞིག་འཚོལ་བཞིན་པའི་དུས་སུ། མདའ་འཕངས་པ་ལྟར་བརྒྱུགས་ཡོང་བའི་རླངས་འཁོར་ཆུང་ཆུང་ཞིག་གིས་ཁོ་ལ་རྡུང་ག་བརྒྱབ་ནས་ལྔ་བའི་ལམ་དུ་བརྫངས་སོང་། ཁོའི་རྡོག་ཁྲེས་ནང་གི་དཀར་དམར་ཁྲ་གསུམ་གྱི་རླུང་རྟ་མང་པོ་གློ་བུར་དུ་འཚུབ་པའི་རླུང་དམར་ཞིག་གིས་བར་སྣང་དུ་བཏེགས་ཤིང་དེས་འཇིག་བཞིན་པའི་མཛེས་སྡུག་གང་ཡང་རུང་བ་ཞིག་གི་ཕྱིར་དུ་ཚད་མེད་པར་སྨྲེ་ངག་འདོན་བཞིན་པ་འདྲ། །—84—

ཀླུ་འབུམ་མི་རྒོད།ཀླུ་འབུམ་མི་རྒོད། (ཚན་བཤུས)ནག་པོ་སྐལ་བཟང་།ལེའུ་ཉེར་གཉིས་པ།ཀླུ་འབུམ་དང་བསམ་བློ་འབུམ་ཐོངས། དཀའ་ཐུབ་རྩིད་བུ་གསུམ་་་མཚན་མོ་དེར་རྩིས་དཔོན་དགྲ་འདུལ་དབང་ཕྱུག་ཚང་ལ་མ་ལོག་པར་འབྲས་སྤུངས་དགོན་པ་ན་ཆོས་གྲྭ་འགྲིམ་བཞིན་པའི་ཨ་མདོའི་གྲྭ་པ་དེ་ཚང་དུ་བསྡད།གྲྭ་པ་དེའི་མིང་ལ་དགེ་ལེགས་དཔལ་བཟང་ཟེར་ཞིང་། བན་ཕྲུག་ལོ་བཅུ་གསུམ་ཅན་ཞིག་ཡོད་པ་ལ་བསམ་གྲུབ་ཆོས་འཕེལ་ཟེར། དགེ་ལེགས་དཔལ་བཟང་ནི་དཔེ་ཆར་ལྟ་རྒྱ་ཆེ་ཞིང་གཞུང་ལ་མཁས་པས་ན་བསམ་བློ་འབུམ་ཐོངས་དང་འབྲེལ་འདྲིས་ཧ་ཅང་ཆེ་བར་གྱུར། བསམ་གྲུབ་ཆོས་འཕེལ་ནི་བློ་རིག་བཀྲ་ཞིང་རོལ་རྩེད་ལ་ཤིན་ཏུ་ཕྱོགས་པར་བརྟེན་དཀའ་ཐུབ་རྩིད་བུའི་གྲོགས་པོ་རྙིང་པ་ཞིག་ལོས་ཡིན་སྙམ། ཁོ་ཚོས་ཀླུ་འབུམ་གྱིས་གཉིད་གཏམ་བཤད་པ་ལ་སྣང་འཇོག་སྤུ་ཙམ་ཡང་མི་བྱེད་པར་བསམ་བློ་འབུམ་ཐོངས་དང་དཀའ་ཐུབ་རྩིད་བུས་ལམ་བར་གྱི་མཐོང་ཐོས་བཤད་ལ། — དགེ་ལེགས་དཔལ་བཟང་དང་བསམ་གྲུབ་ཆོས་འཕེལ་གྱིས་ལྷ་ས་དང་སེ་འབྲས་དགེ་གསུམ་གྱི་ལོ་རྒྱུས་སོགས་བཤད་དེ་ནམ་ལངས་པའང་མ་ཤེས། དེ་ནས་དགེ་ལེགས་དཔལ་བཟང་དང་བསམ་གྲུབ་ཆོས་འཕེལ་གཉིས་ནང་ཚོགས་ལ་སོང་། ཀླུ་འབུམ་ཡང་སད་དེ་བསམ་བློ་འབུམ་ཐོངས་དང་དཀའ་ཐུབ་རྩིད་བུ་ལ་ཁ་སང་རྩིས་དཔོན་དགྲ་་འདུལ་དབང་ཕྱུག་གིས་ བཤད་ པའི་ སྐད་ ཆ་ རྣམས་ ཞིབ་ ཏུ་ བསྙད་རྗེས།—85—

དྲི་བཟང་ཐུལ་བའི་སྨན་ལྗོངས།‘‘བདག་ལ་མཚོན་ན་ཞེ་མཐུན་གྱི་དགའ་གྲོགས་ཚར་སོང་བར་མ་ཟད།འཇིག་རྟེན་འཁོར་བའི་འཚོ་བ་ཡང་ཚར་སོང་བས། དེ་རིང་ནས་བཟུང་་་བདག་འབྲས་སྤུངས་དགོན་པ་རུ་རབ་ཏུ་བྱུང་སྟེ། ཇོ་བོ་ཤཱཀྱ་ཐུབ་པར་མ་གཏོགས་ཞྭ་མི་ཕུད་དང་། རྗེ་བཙུན་འཕགས་མ་སྒྲོལ་མར་མ་གཏོགས་ཕྱག་མི་བཙལ་བའི་གྲྭ་པ་ཞིག་བྱེད་རྒྱུ་ཡིན’’ཞེས་པ་དང་། མིག་ཟུང་དུ་མཆི་མ་གོ་རོ་རོ་བྱེད་ཀྱིན་འདུགབསམ་བློ་འབུམ་ཐོངས་དང་དཀའ་ཐུབ་རྩིད་བུས་དེ་སྐད་ཐོས་པ་ན་རང་གི་རྣ་དབང་ལའང་ཡིད་མི་ཆེས་པར་ཀླུ་འབུམ་ལ་ཅེར་འདུག‘‘འཇིག་རྟེན་འཁོར་བ་འཛིན་མི་ཐུབ་ན་ཆོས་ཤིག་བསྒྲུབས་ན་བཟང་བས།ཁྱོད་གཉི་གས་ཡིད་ཆེས་མི་ཆེས་བྱེད་མི་དགོས། དེ་རིང་ནས་བཟུང་བདག་ཆོས་གྲྭ་ལ་ཞུགས་རྒྱུ་ཡིན’’ཞེས་ཀླུ་འབུམ་གྱིས་བློ་ཐག་རྦད་ཆོད་སྒོས་བཤད་བྱུང་།དཀའ་ཐུབ་རྩིད་བུས་ཀླུ་འབུམ་གྱི་གདོང་ལ་རིག་རིག་ལྟ་བཞིན‘‘ཨ་ཁུ་ཀླུ་འབུམ་ལགས། ཁྱེད་ལྟ་བུའི་དཔའ་རྒོད་ཅིག་བུ་མོ་ཞིག་གི་ཆེད་དུ་རབ་ཏུ་བྱུང་བ་ནི་དངོས་གནས་རྣ་ལ་མི་འགྲོ་བ་ཞིག་རེད། བདག་གིས་བལྟས་ན་དཀར་ཡོལ་ནང་གི་ཟས་ཚར་ཡང་ཟངས་ངའི་ནང་གི་ཟས་ཚར་བའི་ངེས་པ་མེད།སྟོད་ཉི་མ་ལྷ་ས་ལྟ་བུའི་ས་ཆ་ཆེ་ས་ཞིག་ནས་སྲས་མོ་འབུམ་སྐྱིད་ལྟ་བུའི་བུ་མོ་ཞིག་བཙལ་ན་ལོས་རྙེད’’ཅེས་ཁ་བརྡ་ཡང་ཡང་བྱས་ཀྱང་། ཀླུ་འབུམ་གྱིས་སྡུག་ས་གཞིས་མི་ཐེག་པ་ཞིག་རང་གི་མགོ་ཐོག་ལ་ལྷུང་བ་ཇི་བཞིན་ཤུགས་རིང་ནར་ནར་འབྱིན་པ་ལས་ཚིག་ལན་གཅིག་ཀྱང་མི་སྨྲ་བར་བསྡད་དོ། །དཀའ་ཐུབ་རྩིད་བུས་མུ་མཐུད་དུ‘‘དེ་མ་རེད་ཟེར་ན། འུ་ཅག་སོང་སྟེ་སྲས་མོ་འབུམ་སྐྱིད་ཕྲོགས་ནས་རང་ཡུལ་ལ་ལོག རྩིས་དཔོན་དགྲ་འདུལ་དབང་ཕྱུག་ནི་འུ་ཅག་གི་ལག་ན་བྱེའུ་སྒོ་ང་བཙིར་རིན་མེད་པ་དང་། རི་བོང་པགས་པར་མཉེ་རིན་མེད་པའི་མི་ཞིག་ཡིན་པས། ཁོས་རྒྱུ་འབྲས་བསྣོག་ན་འུ་—86—

ཀླུ་འབུམ་མི་རྒོད།ཅག་གིས་ཀྱང་རྒྱུ་འབྲས་རྩི་དོན་མེད ’’ཅེས་དཔའ་སྐད་ཀྱང་འཐེན་བྱུང་།བསམ་བློ་འབུམ་ཐོངས་ཀྱིས་དཀའ་ཐུབ་རྩིད་བུ་ལ‘‘ཁྱིམ་གཅིག་གི་བཟའ་ཟླར་འགྱུར་མི་འགྱུར་དེ་སྐྱེ་བ་སྔ་རོལ་གྱི་ལས་དབང་ལ་རག་ལས་པ་མ་གཏོགས།བཙན་སྐད་དང་དཔའ་གཏམ་བཤད་པའི་དགོས་མཁོ་ནི་མེད། རྟ་རེ་རེའི་རྒྱབ་ན་སྒ་རེ་དང་མི་རེ་རེའི་མདུན་ན་ལམ་རེ་ཟེར་བས། འུ་གཉིས་ཀྱིས་་གཏམ་ཡར་མར་བཤད་དེ་ཀླུ་འབུམ་གྱི་སེམས་ཁ་དཀྲུག་པ་ལས་ཀླུ་འབུམ་གྱི་འདོད་ཐོག་ལ་བཞག་ན་ལེགས’’ཞེས་སྨྲས།‘‘གྲོགས་པོས་གྲོགས་པོ་བསྐྱུར་རབས་མེད། ཇག་པས་ཇག་པ་བཅོམ་རབས་མེད་ཟེར་ཡང་། ཁྱེད་གཉི་ག་ཆོས་གྲྭ་ལ་ཞུགས་ན་བདག་གཅིག་པུ་ས་མཐའ་འདི་ཡི་ལུང་བ་ཐང་དཀྱིལ་ལ་འཕངས་པ་མ་རེད་དམ’’ཞེས་དཀའ་ཐུབ་རྩིད་བུས་མགོ་ཐོག་གི་སནམ་བརྡིབས་སོང་བ་ཇི་བཞིན་བཤད།ཀླུ་འབུམ་གྱིས་དཀའ་ཐུབ་རྩིད་བུ་ལ‘‘དངོས་གནས་ལས་དབང་ནི་བཟློག་ཐབས་མེད་པ་ཞིག་རེད། བདག་གིས་འཁོར་བ་བདུད་ཀྱི་བཙོན་ར་ཡིན་པ་ཤེས་སོང་བས་རབ་བྱུང་བསྒྲུབ་རྒྱུ་ཡིན། ད་འདི་ན་དངུལ་རྡོག་འཕྲོ་མ་ཞིག་ཡོད་པས་ཁྱོད་ཀྱིས་ལམ་ཆས་ལ་ཁྱེར’’ཞེས་རུམ་ནས་དངུལ་ཁུག་ཅིག་བླངས་ཏེ་དཀའ་ཐུབ་རྩིད་བུའི་ལག་ལ་བཞགདཀའ་ཐུབ་རྩིད་བུ་ནི་གྲོགས་ཁྲེལ་མེད་ཅིག་གིས་ཐང་ལ་བརྡབས་པ་ལྟར་མཆུ་ཏོ་མེར་མེར་ཞིག་བྱས་རྗེས། ‘‘ཧིན། སྐྱེས་ཕོ་རབ་ཅིག་ལ་ཞེ་འཇིག་རྟེན་སྣང་བས་ཀྱང་འདི་འདྲ་ཞིག་མནར་ན ’’ཞེས་ཆིག་ལབ་རྒྱག་བཞིན་ནང་སྒོ་ཁྲོགས་སེ་ཕྱེས་ཤིང་། ཕྱི་སྒོ་ཁྲོགས་སེ་གཏན་ཏེ་བུད་སོང་།ཀླུ་འབུམ་དང་བསམ་བློ་འབུམ་ཐོངས་གཉིས་ཀྱིས་རྗེས་བསྙེགས་ཏེ་དགོན་པའི་གླིང་ལ་བཙལ་ཀྱང་དཀའ་ཐུབ་རྩིད་བུའི་གྲིབ་གཟུགས་ཙམ་ཡང་མཐོང་ལམ་དུ་མ་གྱུར་ཏོ། །—87—

དྲི་བཟང་ཐུལ་བའི་སྨན་ལྗོངས།དེ་ནས་ཀླུ་འབུམ་དང་བསམ་བློ་འབུམ་ཐོངས་གཉིས་ལྷ་སའི་ཁྲོམ་ལ་མྱུལ་ཏེ་དཀའ་ཐུབ་རྩིད་བུ་ཤིག་བཙལ་བཙལ་བྱས་ནའང་དཀའ་ཐུབ་རྩིད་བུ་ནི་ནམ་མཁའི་འཇའ་ཚོན་ཡལ་བ་བཞིན་གར་སོང་ཆ་མེད་དུ་གྱུར་འདུགཕྱིར་དགོན་པར་ལོག་པར་ལམ་བར་དུ་ཀླུ་འབུམ་དང་བསམ་བློ་འབུམ་ཐོངས་གཉིས་སྔར་ཉིན་སོང་བའི་ཆང་ཁང་དུ་སོང་སྟེ། ཀླུ་འབུམ་གྱིས་ཆང་སྐྱོན་བྱས་པ་ལ་འགྱོད་བཤག་ཡང་ཡང་བྱས་པར་མ་ཟད། དངུལ་རྡོག་སྲང་ལྔ་བྱིན་པ་ན། ཆང་མ་ཁྱོ་ཤུག་གཉི་ག་དགའ་དྲགས་ཏེ་ལུག་ཤ་གཞོང་བ་གང་དང་ཆང་རྫེའུ་མོ་གང་ཁོ་གཉིས་ཀྱི་མདུན་ཅོག་སྟེང་ལ་བཞག་སྟེ་ནོར་ལྷ་བསུ་བསུ་ཞིག་བྱས། ཡིན་ནའང་ཀླུ་འབུམ་དང་བསམ་བློ་འབུམ་ཐོངས་གཉིས་ཀྱིས‘‘ངེད་གཉིས་ལ་ད་དུང་བྱ་བ་གལ་ཆེན་ཞིག་ཡོད་པས། དེ་རིང་མི་ཁོམ’’ཞེས་དགོན་པར་ལོགབཀྲ་ཤིས་པའི་གཡང་སྐར་ཞིག་ལ་ཀླུ་འབུམ་རབ་ཏུ་བྱུང་སྟེ་འབྲས་སྤུངས་དགོན་པའི་རྒྱུད་སྟོད་གྲྭ་ཚང་ལ་ཞུགས།སྲས་མོ་འབུམ་སྐྱིད་ཀྱིས་མིག་ལ་མིག་ཆུ་དང་སེམས་ལ་སེམས་ཆུ་བཞུར་བཞིན་ཀླུ་འབུམ་ལ་མིག་མཐིལ་བརྡོལ་རག་བར་དུ་རེ་སྒུག་བྱས་མོད། འོན་ཀྱང་ཀླུ་འབུམ་ཟེར་བ་ནི་རྨི་ལམ་དུ་ཕྲད་མྱོང་བའི་མི་བཞིན་དུ་མིག་ལམ་དུ་དངོས་སུ་མཐོང་རྒྱུ་མ་བྱུང་།རྩིས་དཔོན་དགྲ་འདུལ་དབང་ཕྱུག་གིས་སྲས་མོ་འབུམ་སྐྱིད་ཁང་མིག་ཅིག་ཏུ་བཀག་སྟེ་ཕྱི་མི་ནང་ལ་མི་གཏོང་བ་དང་། སྲས་མོ་སྒོར་མི་གཏོང་བ་ཞིག་བྱས་ཏེ་ཟླ་ངོ་བཞི་འགོར་ནའང་། སྲས་མོ་འབུམ་སྐྱིད་ནི་སྔར་བཞིན་དུ་གཉིད་ན་སད་ན་ཀླུ་འབུམ་ལས་དྲན་རྒྱུ་མེད་པས། ད་གང་ལྟར་ཀྱང་སྲས་མོའི་སེམས་རྩ་འཆི་རག་བར་དུ་འགོག་དགོས་སྙམ་མོ། ། དེར་བལྟས་ན་བསམ་རྒྱུ་དྲན་རྒྱུ་མེད་པའི་རུལ་བ་སྐྱིད། བསམ་རྒྱུ་དྲན་རྒྱུ་མང་པའི་དཔོན་པོ་སྡུག་—88—

ཀླུ་འབུམ་མི་རྒོད།ཟེར་བ་དེ་ཅི་མ་བདེན།རྟ་བསམ་སར་་མི་རྒྱུག་གསེག་སར་རྒྱུག ལས་བསམ་སར་མི་འགྲོ་གསེག་སར་འགྲོ་ཞེས་པའི་དཔེ་ལྟར་ལོ་གསར་ཚེས་སྐབས་བཀའ་བློན་རབ་བརྟན་་་འཇིགས་མེད་ཚང་གིས་བར་བ་མངགས་ཏེ་སྲས་མོ་འབུམ་སྐྱིད་ཁོ་ཚང་ལ་མནའ་མར་སློང་དུ་ཡོང་། རྩིས་དཔོན་དགྲ་འདུལ་དབང་ཕྱུག་གིས་བར་བ་མགྲོན་ཁང་དུ་བསུས་ཏེ་ཇ་འདྲེན་ཆང་འདྲེན་ཡིད་ཚིམ་པ་ཞིག་བྱས་རྗེས་ལྷ་ལྕམ་ཁྲིད་དེ་སྲས་མོ་འབུམ་སྐྱིད་ལ་དོན་ཐོག་ཏུ་བབས་པའི་འཕྲིན་བཟང་དེ་བཤད་དུ་སོང་།སྲས་མོ་འབུམ་སྐྱིད་ནི་ཉིས་ཐོག་གི་སྒེའུ་ཁུང་ཁྲོམ་ལམ་ལ་འཁོར་བའི་ཁང་མིག་ཅིག་ན་བཀག་འདུག ལྷ་ལྕམ་གྱིས་བྱམས་བརྩེའི་མཆི་མ་ཕོ་བཞིན་སྲས་མོ་ལ་གཉེན་སློང་དུ་འོངས་པའི་འཕྲིན་བཟང་དེ་བཤད་པ་ན། སྲས་མོས་མགོ་བོ་ལྷ་ལྕམ་གྱི་པང་ལ་བཞག་སྟེ་མཚམས་མི་ཆད་པར་ངུ་བཤུམ་བྱེད་དོ། །རྩིས་དཔོན་དགྲ་འདུལ་དབང་ཕྱུག་གིས་སྐྲ་རིང་མ་དང་བློ་ཐུང་མ་ཟེར་བ་དེ་ཅི་མ་བདེན། འདི་འདྲའི་གཉེན་ཡ་མཐོན་པོ་ཞིག་ཡོང་ནའང་ད་དུང་མགོ་ཐོག་ལ་སྡུག་ཡོང་བ་བཞིན་ངུ་བཤུམ་བྱེད་པ་འདི་ཅི་འདྲའི་རྣམ་རྟོག་ལང་བ་ཞིག་རེད་ཨང་སྙམ་སྟེ། ‘‘སྲས་མོ་ལགས། ཁྱོད་ཀྱིས་ཡ་ཆུང་ནང་གྱེན་ལ་བསམ་བློ་ཞིག་ཐོངས་དང་། ཁྱོད་རང་བཀའ་བློན་ཚང་གི་མནའ་མ་ཉན་སོང་ན། ཁྱོད་ཀྱི་སྐྱིད་དེ་ཕར་ཞོག ཐ་ན་འུ་ཚང་ཡང་རྔ་མོང་མཐོ་ན་རིལ་མ་ཡང་མཐོ་ཟེར་བ་ལྟར་སྐྱིད་ཀྱི་ཉི་མ་ད་རིག་མ་ཡིན་ནམ’’ཞེས་འབོལ་ཁྲི་ཞིག་གི་སྟེང་དུ་བསྡད་རྗེས‘‘ཁྱོད་འདི་དངོས་གནས་མར་ཁ་ནང་ལ་བཞག་ན་མི་ཞུ་བའི་བུ་མོ་བསོད་ནམས་ཟད་པ་ཞིག་རེད’’ཅེས་བཤད། ་ལྷ་ལྕམ་ཀུ་མུད་སྒྲོལ་མས་ཁྱོ་བོ་ལ་མིག་བརྡ་ཞིག་བསྟན་རྗེས།‘‘སྐུ་ངོ་ལགས།མི་དགའ་དགའ་ཁུལ་བྱེད་པ་དེ། སྟག་ཤར་གཡུལ་ངོར་ཞུགས་རྟགས་ཡིན།—89—

དྲི་བཟང་ཐུལ་བའི་སྨན་ལྗོངས།མི་སྡུག་སྡུག་ཁུལ་བྱེད་པ་དེ། མ་བུ་མོ་གནས་ལ་འགྲོ་རྟགས་ཡིན་ཟེར་བས་ཁྱེད་རང་བྲེལ་ནས་ཅི་བྱེད’’ཅེས་སྲས་མོ་འབུམ་སྐྱིད་ཀྱི་མགོ་ལ་བྱིལ་བྱིལ་བྱེད་བཞིན‘‘ངའི་སྲས་མོ་སེམས་མ་སྐྱོ་དང་། ཁྱོད་རང་འགྲོ་སའི་གནས་ཡུལ་ནི་ས་ཆ་ཐག་རིང་ཞིག་མིན་པས། ངེད་ཡབ་ཡུམ་གཉི་ག་ནམ་ཡིན་ཡང་ཁྱེད་ལ་བལྟ་རུ་ཡོང’’ཟེར།སྲས་མོ་འབུམ་སྐྱིད་ཀྱི་མགོ་བོ་དལ་གྱིས་བཏེགས་བྱུང་། ཁོ་མོས་་་་་་་་དབུགས་ཁ་སྟོད་ལ་འཚང་ཞིང་། མཁུར་ཚོས་སྟེང་ལ་དམར་ཐིག་གཉིས་་་་ཆགས། མིག་ཟུང་ལ་འོད་མདངས་མེད་པར་རྒྱང་རིང་ལ་ལྟ་བཞིན‘‘བདག་གི་སྐྲ་བདག་ནི་ཀླུ་འབུམ་ཡིན་པས། བདག་གི་ཡ་ཆུང་གངས་དཀར་སེམས་ཀྱང་གནའ་སྔ་མོ་ནས་ཀླུ་འབུམ་ལ་ཕུལ་ཟིན། ཀླུ་འབུམ་ནི་བདག་གི་ཡ་ཐོད་ཀྱི་མིག་དང་ཡ་ཆུང་གི་སེམས་ཡིན་པས། ཁོ་མེད་ན་བདག་གི་ཡ་ཐོད་ཀྱི་མིག་གིས་ཅི་ཡང་མི་རིག་ལ། ཁོ་མེད་ན་བདག་གི་ཡ་ཆུང་སྟོང་ཤིགས་སེ་འདུག’’ཅེས་ལྷ་ལྕམ་གྱི་པང་ནས་ཡར་ལངས། ‘‘དཀོན་མཆོག་མཁྱེན། བདག་གི་ལས་འདི་ཅི་འདྲའི་ངན་པ་ཞིག་རེད་ཨང་། བདག་གིས་ཡར་དཀོན་མཆོག་ལ་མཆོད་པ་དང་མར་དབུལ་ཕོངས་ལ་སྦྱིན་པ་བཏང་བའི་འབྲས་བུ་ལ་བུ་མོ་ཞིག་སྐྱེས་བྱུང་། ཆུང་དུས་ནས་བུ་མོའི་སྣབས་ལ་ཁ་འཇིབ་དང་གཅིན་སྐྱག་ལ་ལག་ཉར་བྱས་ཏེ་ནར་སོན་དུ་བཅུག་པ་ན། བྲང་ནུ་མ་ཅན་པོ་དགྲ་དང་འོག་རྡོ་རྗེ་ཅན་པོ་མ་རུ་གྱུར་འདུག’’ཅེས་རྩིས་དཔོན་དགྲ་འདུལ་དབང་ཕྱུག་གིས་ལྷ་ལྕམ་ཀུ་མུད་སྒྲོལ་མ་ཁྲིད་དེ‘‘འགྲོ། བུ་མོའི་སྐྲ་བདག་མི་ཉན་པའི་ཕ་མ་ཞིག་གང་ན་ཡོད། དེ་རིང་ནས་བཟུང་བདག་གིས་སྲས་མོ་འབུམ་སྐྱིད་བཀའ་བློན་རབ་བརྟན་འཇིགས་མེད་ཚང་ལ་བྱིན་པ་ཡིན’’ཟེར་བ་ན། ལྷ་ལྕམ་ཀུ་མུད་སྒྲོལ་མ་ཡང་ཅི་བྱ་གཏོལ་མེད་དུ་གྱུར་ཏོ། །སྲས་མོ་འབུམ་སྐྱིད་ཀྱི་མིག་ཟུང་ལས་མུ་ཏིག་གི་ཕྲེང་ཐག་ཆད་པ་ལྟར་མཆི་—90—

ཀླུ་འབུམ་མི་རྒོད།མ་ཤམ་ཤམ་དུ་བཞུར་བ་དང་། ‘‘ཡབ་ཡུམ་གཉི་ག་ལགས། བདག་ཀླུ་་་འབུམ་གྱི་ཆུང་མར་མི་གཏོང་ན། བདག་བུ་མོ་གོ་རྒས་ཤིག་བྱས་ཏེ་ཕ་མ་དང་མི་འབྲལ། དེ་ཡང་མི་ཆོག་ཟེར་ན་བདག་ཨ་ནི་ཇོ་མོ་ཞིག་བྱས་ཏེ་ཆོས་བསྒྲུབ་ཏུ་སོང་ན་ཆོག ད་དུང་དེས་ཀྱང་མི་ཆོག་ཟེར་ན་བདག་གིས་རང་སྲོག་རང་གིས་བཅད་དེ་མི་ལུས་འདོམ་གང་འདི་སླར་ཡང་ཡབ་ཡུམ་ལ་སྤྲད་ན ’’ཞེས་བཤད་པ་དང་། ལྷ་ལྕམ་ཀུ་མུད་སྒྲོལ་མས‘‘སྲས་མོ་ལགས། ཁ་མི་དྲོ་བའི་སྐད་ཆ་དེ་མ་བཤད’’ཅེས་སྲས་མོ་འབུམ་སྐྱིད་དང་ཕན་ཚུན་འཐམ་སྟེ་ངུས་སོ། །སྲས་མོ་འབུམ་སྐྱིད་ཀྱིས་རང་སྲོག་རང་གིས་གཅོད་རྒྱུ་ཡིན་ཟེར་བ་ལ་རྩིས་དཔོན་དགྲ་འདུལ་དབང་ཕྱུག་རབ་ཏུ་འཚུབ་སྟེ‘‘སྲས་མོ་ལགས། ངེད་ཕ་མ་གཉིས་ཀྱིས་ཁྱེད་ལ་ཁྱོ་བོ་འཛམ་གླིང་ཉི་མ་འདྲ་བ་ཞིག་བཙལ་ན་འདོད་པ་མ་གཏོགས། ཁྱེད་ལ་ངན་ནག་བྱེད་དོན་ཞིག་གང་ན་ཡོད། ད་ཁྱེད་ཀྱི་སེམས་རྩ་འདི་འདྲའི་གཉོམ་པ་ལ་བལྟས་ན་སྔ་འདང་ཕྱི་འདང་དཔག་པའི་ལན་ཞིག་འདེབས་མི་སྲིད’’ཅེས་དབུགས་རིང་ཞིག་ཕྱུང་རྗེས‘‘ཁྱེད་མ་བུ་གཉི་གས་ཁ་བརྡ་གྱིས་དང་། བདག་སོང་སྟེ་བཀའ་བློན་རབ་བརྟན་འཇིགས་མེད་ཚང་གིས་མངགས་པའི་བར་བ་ལམ་འཇུག་བྱ’’ཟེར་བ་དང་མགྲོན་ཁང་དུ་སོང་།འཇིག་རྟེན་གྱི་ཕ་མ་རྣམས་སྙིང་མ་རྗེ། དེ་ལས་ཀྱང་རྩིས་དཔོན་དགྲ་འདུལ་དབང་ཕྱུག་ལྟ་བུའི་ཕ་མ་སྙིང་མ་རྗེ། ཁོའི་འདོད་པ་ཨ་སྔོན་དབྱིངས་དང་སྲས་མོའི་འདོད་པ་དོག་མོ་ས་རེད། གནམ་ས་གཉི་ག་སྦྲེལ་ཐུབ་པ་ནི་ལྷ་ཀླུ་མི་གསུམ་གྱི་ནང་ན་ཡོད་མ་མྱོང་ལ། ཡོད་ཀྱང་མི་སྲིད།རང་ལ་བུ་མོ་གཅིག་མ་གཏོགས་མེད་པ་དང་། བུ་མོ་གཅིག་ཡོད་པ་དེས་རང་སྲོག་བཅད་ན། བཀའ་བློན་རབ་བརྟན་འཇིགས་མེད་ཚང་དང་གཉེན་འཛིན་རྒྱུ་ཕར་ཞོག ཐ་ན་རང་གི་རྒྱུད་ཀྱང་ཆད་འགྲོ་བ་དེ་རྩིས་དཔོན་དགྲ་—91—

དྲི་བཟང་ཐུལ་བའི་སྨན་ལྗོངས།འདུལ་དབང་ཕྱུག་གི་སེམས་ན་གསལ་དཔལ་ལེར་ཤར་འདུག ཁོས་བསམ་ཐོག་ལ་ཡོང་ན་དུས་ཡུན་བསྲིང་དགོས་སྙམ་སྟེ་བར་བ་ལ‘‘ཕྲན་གྱི་སྲས་མོ་ནི་སྔ་རུང་འཕྱི་ནུང་བཀའ་བློན་རབ་བརྟན་འཇིགས་མེད་ཚང་གི་བག་མ་ཡིན་པས།གནས་སྐབས་འདིར་སྲས་མོ་ལ་སྐུན་གཞི་ཞིག་བྱུང་ཡོད། སྐུན་དྭངས་རག་བར་དུ་སྒོར་སྒོར་ལ་ཨ་ལོང་དང་ཐུང་ཐུང་ལ་མདུད་པ་ཞིག་མ་བརྒྱབ་ན་ལེགས’’ཞེས་ངག་འཇམ་ཚིག་འཇམ་ལུ་གུའི་ཚ་རུ་འདྲ་བ་ཞིག་བཤད་དེ་བར་བ་ལམ་འཇུག་བྱས་སོ། །སྲས་མོ་འབུམ་སྐྱིད་ཀྱིས་ནམ་ཡིན་ཡང་མཆི་མ་གོ་རོ་རོ་བྱེད་ཅིང་། ཀླུ་འབུམ་དྲན་ཐེངས་རེར་གློ་སྙིང་མཆིན་གསུམ་གྱི་སྟེང་འོག་བརྗེ་འདྲ་ཞིག་བྱེད་བཞིན་ཡོད་སྐབས། ཀླུ་འབུམ་ནི་རྒྱུད་སྟོད་གྲྭ་ཚང་ལ་ཞུགས་ཏེ་གསང་སྔགས་རྡོ་རྗེ་ཐེག་པ་དང་། བསམ་བློ་འབུམ་ཐོངས་ནི་ཚོགས་ཆེན་བཤད་གྲྭ་ལ་ཞུགས་ཏེ་ཚད་མ་སོགས་ལ་རྩེ་གཅིག་ཏུ་གཞོལ་བཞིན་གདའ་འོ། །རྩི་ཤིང་མི་འགུལ་རླུང་གིས་བསྒུལ། རླུང་གིས་བསྒུལ་ན་སྡོད་ཐབས་མེད། ཉིན་ཞིག་གི་ཕྱི་དྲོར་བན་དེ་ཞིག་ཡོང་ནས་ཀླུ་འབུམ་ལ་གྲྭ་པ་བསམ་འཕེལ་ཚང་གིས་ཁྱེད་རང་དགེ་འཕེལ་རྩེ་ལ་ཕེབས་རོགས་ཞེས་བསྒུགས་འདུག་ཟེར་བའི་སྐད་ཅིག་བཤད་དོ། ། ཉི་མ་དེར་བསམ་བློ་འབུམ་ཐོངས་དང་དགེ་ལེགས་དཔལ་བཟང་གཉིས་ད་དུང་ཚོགས་ནས་མ་གྲོལ་བ་དང་། གྲྭ་ཤག་ན་བན་ཕྲུག་བསམ་གྲུབ་ཆོས་འཕེལ་དང་ཀླུ་འབུམ་ལས་མེད། ཀླུ་འབུམ་གྱིས་བསམ་འཕེལ་ཟེར་བ་འདི་སུ་ཡིན་ནམ་སྙམ་སྐབས་བན་ཕྲུག་བསམ་གྲུབ་ཆོས་འཕེལ་གྱིས་གདོང་ལ་འཇིགས་སྣང་གི་སྤྲིན་སྨུག་ཅིག་འཐིབས་ཏེ‘‘རྒན་ཀླུ་འབུམ་ལགས། བསམ་འཕེལ་ཟེར་བ་ནི་རྒྱུད་སྨད་གྲྭ་ཚང་གི་བསམ་འཕེལ་གླང་བོ་ཡིན་སྲིད’’ཟེར།ཀླུ་འབུམ་གྱིས‘‘བསམ་འཕེལ་གླང་བོ་ཟེར་བ་ཞིག་བདག་ལ་མཚོན་ན་ཆ་—92—

ཀླུ་འབུམ་མི་རྒོད།མེད་རྒྱུས་མེད་ཅིག་ཡིན་པས། དེས་བདག་དགེ་འཕེལ་རྩེར་འབོད་དོན་ཅི་ཡིན་ནམ’’ཞེས་རྣ་བ་ལྔ་པ་ཞིག་གིས་ཉན་ན་རང་གིས་རང་ལ་འདྲི་བ་དང་།བསམ་གྲུབ་ཆོས་འཕེལ་ལ་འདྲི་བ་ཞིག་བྱས་ནས་དྲིས་བྱུང་།བསམ་གྲུབ་ཆོས་འཕེལ་གྱིས་སྐད་རྒྱུ་མའི་མཐིལ་ནས་ཕྱུང་སྟེ་བསམ་་་་་འཕེལ་གླང་བོའི་ལོ་རྒྱུས་སྨྲས་པ་འདི་ལྟ་སྟེ། ‘‘བསམ་འཕེལ་གླང་བོ་ནི་ཁམས་ཕྱོགས་ཀྱི་ཡིན་ལ། ཆུང་དུས་ལོ་བརྒྱད་ཀྱི་སྟེང་དུ་དགོན་པར་ཞུགས་པ་ཡིན།དེང་སང་དགུང་ལོ་སུམ་ཅུ་སོན་ནའང་དོ་བསྡོའི་ཚུལ་བཟུང་སྟེ་གཉོམ་ཆུང་ལ་ཐུབ་ཚོད་དང་བཙན་པོ་ལ་འགྲན་འཛུགས་པ་མ་གཏོགས་ཐ་ན〈སྐྱབས་འགྲོ〉ལ་འགྲེལ་བཤད་ཙམ་ཡང་བྱེད་མི་ཐུབ། གོ་ཐོས་སུ་ལྷ་སའི་སྨོན་ལམ་གྱི་སྐབས་སུ་དགེ་གཡོག་བྱས་ཏེ་བསྡོམས་པ་གནས་ཆུང་འཕྲིན་ལས་རྒྱལ་པོ་ལ་བཅོལ་ཞིང་།དམེ་རྟགས་ནག་པོ་དཔུང་བར་བཏགས་ཏེ་ཁྱོད་དཔའ་ན་བདག་ཀྱང་དཔའ་ཟེར་བའི་གྲྭ་རྒོད་གསུམ་བཏུལ་མྱོང་། ཁོས་ཁྱེད་རང་འབོད་དོན་ཅི་ཡིན་་ནམ’’ཞེས་བཤད།‘‘ངེད་ཅག་ལྷ་སར་ཡོང་ཁ་ཁམས་ཕྱོགས་བརྒྱུད་དེ་ཡོང་བ་ཡིན་པས།ལམ་བར་ནས་ངོ་ཤེས་པ་ཞིག་ཡིན་ཀྱང་སྲིད’’ཅེས་ཀླུ་འབུམ་གྱིས་བསམ་བློ་ཡུད་ཙམ་བཏང་རྗེས‘‘ངོ་ཤེས་ཤིག་ཡིན་ཕྱིན་བདག་གི་གྲྭ་ཤག་ཏུ་མི་ཡོང་བར་བདག་དགེ་འཕེལ་རི་རྩེར་འབོད་དོན་ཅི་ཡིན་ནམ’’ཟེར།བསམ་གྲུབ་ཆོས་འཕེལ་གྱིས་སེམས་ཁུར་དང་བཅས‘‘སྤྱིར་དོ་བསྡོ་ཞིག་གིས་མི་གཞན་ཞིག་ལ་དགོན་པའི་གླིང་ནས་དུས་བཅད་བགོས་ཏེ་བོས་ན།ཕལ་ཆེར་རང་རང་གི་རྩལ་ཤུགས་འགྲན་ཏེ་ཕན་ཚུན་རྨས་སྐྱོན་ཙམ་ལས་མི་བཟོ།ཡིན་ནའང་དགེ་འཕེལ་རི་རྩེར་དུས་བཅད་བགོས་ན་ཁྱོད་ཤི་ང་གསོན་གྱི་དམར་འཛིང་ཞིག་མ་བྱས་ན་ཕྱིར་མི་ལོག་པའི་རྟགས་ཡིན’’ཟེར། ‘‘བཟང་ལྟས་ངན་ལྟས་གང་ཡིན་དུང་། བོས་ས་རླུང་ཡིན་རུང་འགྲོ་དགོས’’ཞེས་ཀླུ་འབུམ་འགྲོ་—93—

དྲི་བཟང་ཐུལ་བའི་སྨན་ལྗོངས།ཁར‘‘འབྲས་སྤུངས་དགོན་པ་ཟེར་བའི་དགོན་ཆེན་འདི་རུ་མི་ཞིག་གིས་མི་ཞིག་གསོད་རྒྱུ་རེད་ཟེར་ན་རྣ་ལའང་མི་འགྲོ་བ་ཞིག་རེད’’ཟེར་བ་དང་ཐེ་ཚོམ་མེད་པར་དགེ་འཕེལ་རི་རྩེར་སོང་། དགེ་འཕེལ་རི་ནི་འབྲས་སྤུངས་དགོན་པའི་ལྟག་རྒྱབ་ན་ཡོད། རི་ངོས་ན་རྡོ་ཕ་བོང་མང་པོ་མངོན་འདུག དགུན་དགྲ་བོ་འདྲ་བ་སླེབས་ལ་ཉེ་བས་བསིལ་རླུང་གཡུག་པ་ཙམ་གྱིས་ཀྱང་འཁྱགས་སྣང་སྨྲ་མི་ཤེས་པ་ཞིག་སྟེར་བ་རེད། ཀླུ་འབུམ་དགེ་འཕེལ་རི་ལ་འཛེགས་ཏེ་ས་ལྟ་ཡུལ་ལྟ་ཞིག་བྱས་ཚེ། ཨ་སྔོན་གྱི་འོག་ན་འོད་སྣང་འཚེར་བའི་སྐྱིད་ཆུ་དང་།ཀྲོང་ངེར་འགྱིང་བའི་རྩེ་ཕོ་བྲང་། རྒྱ་ཕིབས་སེར་ལམ་མེ་ཡོད་པའི་ཇོ་ཁང་།མི་ཚོགས་རབ་ཏུ་རྒྱས་པའི་ལྷ་སའི་ཁྲོམ་ར་ནི་ལག་མཐིལ་གྱི་རི་མོ་ཇི་བཞིན་མིག་ལམ་དུ་མངོན་འདུག རྒྱང་ལྟ་བྱེད་ཚེ་གངས་རིའི་རི་ཚོགས་ནི་ཁྲབ་དཀར་རྨོག་དཀར་གྱོན་པའི་དམག་ཚོགས་ཇི་བཞིན་ཁ་བ་རི་བའི་ལྗོངས་འདི་བསྲུང་ལ་འདུག ཨ་སྔོན་དང་གངས་རིའི་བར་ན་བྱ་རྒྱལ་རྒོད་པོ་འགའ་རང་དགར་ལྡིང་སྐོར་རྒྱག་པ་མཐོང་རྗེས་རང་དབང་མེད་པར་ཕ་ཡུལ་གྱི་ལ་གཞས་ཤིག་ཡིད་ལ་དྲན་བྱུང་། ‘‘རྒོད་ཐང་དཀར་འཁོར་འཁོར་བྲག་ལ་འཁོར། ། སྡེ་ཆེན་པོ་བསམས་ནས་འཁོར་བ་མིན། ། རོགས་ཆུང་ལོ་བསམས་ནས་འཁོར་བ་ཡིན། །’’འོ་ལེ། རྒོད་ཐང་དཀར་གྱིས་ཤ་རློན་པ་བསམས་ནས་བྲག་ལ་་་འཁོར་ན། དེ་ན་བདག་དགོན་པ་འདི་རུ་རབ་ཏུ་བྱུང་དོན་ཅི་ཡིན་ནམ་སྙམ་པ་དང་མཉམ་དུ་སྲས་མོ་འབུམ་སྐྱིད་ཀྱི་ཟླ་དཀར་ཚེས་འདྲའི་ཞལ་རས་དེ་རང་དབང་མེད་པར་ཡིད་ལ་ཤར་བྱུང་། བདག་འཁོར་བ་སྡུག་བསྔལ་གྱི་རྒྱ་མཚོ་ལས་རབ་ཏུ་བྱུང་བ་མ་ཡིན་ནམ་སྙམ་ནས་དབུགས་རིང་ཞིག་ཕྱུང་བ་ན།སེམས་ངོ་ཡང་དྲྭངས་གསལ་ལེར་གྱུར། གློ་བུར་དུ་ལྟག་རྒྱབ་ནས‘‘ཨ་རོགཀླུ་འབུམ་ཟེར་བ་ཁྱོད་ཡིན་ནམ’’ཞེས་བོས་བྱུང་།ཀླུ་འབུམ་ཁ་ཕྱིར་འཁོར་ཏེ་ལྟ་དུས་གྲྭ་རྒྱགས་སྨིན་མཚམས་འདྲེས་པ།—94—

ཀླུ་འབུམ་མི་རྒོད།གདོང་ཤ་ལྷུག་ལྷུག་ཏུ་གཡོ་བ། གདོང་ཉག་དམག་སྒ་འདྲ་བ། མ་ནེ་སུམ་རྩེག་དང་ལྡན་པ་ཞིག་གིས‘‘ཁྱོད་རང་སྐྱག་གཟན་ཀླུ་འབུམ་ཡིན་ནམ’’ཞེས་དྲིས་བྱུང་། གྲྭ་རྒྱགས་དེའི་རྗེས་ན་དཔུང་རོགས་སམ་ལྟད་མོ་པ་ཉི་ཤུ་ལྷག་ལངས་འདུག‘‘ཕྲན་གྱི་མིང་ལ་ཀླུ་འབུམ་ཞེས་འབོད་པ་ལས་སྐྱག་གཟན་ཞེས་མི་འབོད་པས། ཁྱོད་ལ་མཁོ་བ་ནི་སུ་ཡིན’’ཞེས་ཀླུ་འབུམ་གྱིས་གྲྭ་རྒྱགས་འདིའི་འབོད་ལུགས་ལ་བལྟས་ན་ཡག་པོ་ཞིག་མི་ཡོང་སྙམ་སྟེ་མོ་རླུང་ཆུ་རྒྱུན་བཞིན་དུ་ལུས་ལ་བསྒོམས་བྱུང་། དེ་ནས་མི་ཚོགས་ཀྱི་ཁྲོད་ནས་མགོ་ལ་རྒྱ་ཞྭ་གྱོན་པ། ལུས་ལ་གོས་ཕྲུག་གོན་པ། ངོ་མདངས་ལ་སེར་ཞད་ཆེ་བའི་ན་གཞོན་ཞིག་གིས‘‘ཀླུ་འབུམ་གྱིས་དར་མདོ་དཔོན་ཚང་གི་ཕ་བུ་རྣམས་ལག་ཉེས་ལ་བཏང་བ་དེ་ཁྱོད་ཀྱིས་ཀྱང་གོ་ལོས་ཡོད། དེང་སང་མཚེར་ཤུལ་གྱི་ལྕི་བ་དང་གཡག་ཤུལ་གྱི་ཀོ་བ་ནི་ངེད་གཉི་ག་མ་གཏོགས་མེད་ནའང་། ཕ་སྤུན་རྣམས་ཀྱི་རོ་སྐྱིན་ལེན་པའི་ཆེད་དུ་སྐད་མེད་ཀྱང་ར་འབའ་ལུག་འབའ་དང་། ཤེད་མེད་ཀྱང་ས་གཡུག་རྡོ་གཡུག་ཅིག་ལོས་བྱེད’’ཅེས་ཕུ་ཐུང་སྐེད་པར་དཀྲིས་ཏེ་རུམ་ནས་སྔོ་ལམ་མེར་ཤང་ལང་ཞིག་ཕྱུང་ངོ་།ཀླུ་འབུམ་གྱིས‘‘ཁྱོད་ཕ་སྤུན་རྣམས་ཀྱིས་བྱས་ལས་ཀྱི་ནང་ན་སྡིགས་ལས་མིན་པ་ཞིག་གཏན་ནས་མེད་པས། སུ་ཞིག་གིས་ཚར་བཅད་ནའང་མཐེ་བོང་མི་སྒྲེང་མཁན་གཅིག་ཀྱང་ཡོད་མི་སྲིད’’ཅེས་བཤད།གྲྭ་རྒྱགས་དེས་ན་གཞོན་དེར‘‘ཕུ་བོ་ལགས། ཤིག་གི་སྟེང་ལ་སྟ་རེ་་་འཕྱར་དོན་མི་འདུག སྐྱག་གཟན་འདི་བདག་གིས་ཆུ་བཞུར་ཞོར་དང་རང་འཐག་སྐོར་ཞོར། ལག་གཡུག་ཞོར་དང་མགོ་སྐོ་ལེན་ཞོར་མི་བྱེད་ན་དཀོན་མཆོག་གསུམ’’ཞེས་ཀླུ་འབུམ་ལ་ལག་གཡུག་ཅིག་བྱས་ཏེ‘‘འབུ་གྲོག་མར་རྒྱུག་གྲངས་མང་ན། རྐང་ལག་པ་ཐང་ཆུར་འབྱར་སྲིད། མི་བླུན་པོར་བྱས་ལས་—95—

དྲི་བཟང་ཐུལ་བའི་སྨན་ལྗོངས།མང་ན། སྲོག་དམར་པོ་གཞན་ལ་ཤོར་སྲིད་ཟེར་བ་དེ་ཁྱོད་ལ་བཤད་པ་ཡིན་པས། ཤོག ཤོག ཤོག ཡི་དམ་ཡོད་ན་སེམས་ལ་སྒོམས། བླ་མ་ཡོད་ན་གསོལ་བ་ཐོབས། དེ་རིང་ནས་བཟུང་བདག་གིས་ཁྱོད་ལ་དགུང་ཨ་སྔོན་ཟེར་ན་རིག་ཐག་ཆོད་པ་ཞིག་བྱེད’’ཅེས་བྱ་རྒོད་འགྱིང་འགྱིང་བྱས་ནས་ཀླུ་་འབུམ་གྱི་གམ་ལ་བཏུད། གྲྭ་རྒྱགས་དེས་སྨད་གཡོག་ནི་བསྡུ་མང་ཞིང་ཁོད་ཆེ་བ། མར་དང་དྲེགས་པ་བྱུགས་ཡོད་པའི་རྐྱེན་གྱིས་གོམ་པ་གང་རེ་སྤོས་ན་ཤག་སྒྲ་གྲགས་པ་ཞིག་ཡིན་ལ། གོས་ལིང་གི་རྩ་སྡོམ་བསྡམས་པའི་དཛྙང་བ་གཉི་ག་ནི་སྦོམ་ཞིང་མིག་ལ་འཇིགས་པ། མར་སྣུམ་དང་དྲེག་པ་བྱུགས་པའི་གདོང་ལ་མཛུ་གུ་ལྔ་ཡི་རྗེས་ཤུལ་སྲིད་ལ་ལན་གཅིག་དང་འཕྲེད་དུ་ལན་གཅིག་དྲུད་འདུགམིག་འབྲས་གཉིས་ཀྱི་སྟེང་དུ་མར་རྙིང་བྱུགས་ཡོད་པས་མིག་རྩ་ནི་དམར་ལོག་གེ་ཡོད། མགོ་སྐྲ་སོར་དོ་ཡོད་པ་ནི་འཇིལ་ལི་བརྒྱབ་སྟེ་ལུ་གུ་ནག་པོ་ཞིག་མགོ་ན་ཉལ་ཡོད་པ་དང་མཚུངས། རྐང་ལ་རྒྱ་ལྷམ་མཐིལ་མཐུག་པོ་ཞིག་གྱོན་ཏེ་ས་འབྲད་བཞིན་ཡོང་བབ་ལ་བལྟས་ན་ལྷན་སྐྱེས་ཀྱི་རྩལ་ཤུགས་དྲག་པོ་ཞིག་ལས་ཅི་ཡང་མི་ཤེས་པ་འདྲ། །ཀླུ་འབུམ་གྱིས་འཇིག་རྟེན་འཁོར་བ་ལས་རབ་ཏུ་བྱུང་བའི་བདག་ལ་་་མཚོན་ན་ལག་འགུལ་ན་སྡིག་པའི་སྟེང་ལ་སྡིག་པ་བསགས་པ་དང་། ལག་མ་འགུལ་ན་རང་སྲོག་དམར་པོ་འབེན་ལ་འཇོག་དགོས་པས་ཅི་བྱ་སྙམ་སྐབས།རྐང་ལམ་གྱེན་ན་བསམ་བློ་འབུམ་ཐོངས་དང་དགེ་ལེགས་དཔལ་བཟང་གཉིས་ཀྱིས་ཚོགས་ཆེན་ཞལ་ངོ་དང་གྲྭ་ཚང་གི་དགེ་བསྐོས་སོགས་གདན་དྲངས་ཏེ་དགེ་འཕེལ་རི་རྩེར་ཡོང་གིན་ཡོད་པ་མཐོང་བྱུང་།དེ་ནས་ཁོས་ཚོགས་ཆེན་ཞལ་ངོ་སོགས་སླེབས་རག་བར་དུ་ལག་མ་འགུལ་ན་དོན་མེད་སའི་དོན་འདི་རང་ཤུགས་སུ་ཞི་འགྲོ་སྙམ་ནས་ཤེས་བཞིན་དུ་མི་ཤེས་ཁུལ་བྱས་ཏེ‘‘བདག་ནི་བསམ་འཕེལ་གླང་བོ་ཟེར་བའི་གྲྭ་བཙུན་ཞིག་གིས་—96— ་

ཀླུ་འབུམ་མི་རྒོད།བོས་པ་ཡིན་པས། ཁྱེད་རྣམ་པ་གཉི་གར་སྐད་ཆ་ཅི་ཞིག་ཡོད་ཀྱང་བདག་བསམ་འཕེལ་གླང་བོ་དང་མཇལ་རྗེས་ད་གཟོད་ཁ་བརྡ་བྱས་ཆོག’’ཅེས་གྲོས་བྱེད་པའི་ཚུལ་དུ་དྲིས།‘‘འོ། བསམ་འཕེལ་གླང་བོ་ནི་བདག་ཡིན’’ཞེས་གྲྭ་རྒྱགས་བསམ་་་་་འཕེལ་གླང་བོ་དེས་མི་སྐྱ་ཤང་ལང་ཕྱུང་བ་དེ་བསྟན་ནས‘‘འདི་ནི་བདག་གི་ཕུ་བོ་ཡིན། མིང་ལ་ལྷ་ལ་ཁུག་ཏི་ཟེར། སྲིད་པ་རྒད་པོའི་གཏམ་དཔེ་ལའང‘ཉལ་ཁར་ཆུ་མ་མང་། འཆི་ཁར་གཏམ་མ་མང’ཟེར་བས། ད་ཡུལ་ཕ་མ་བོས་ཀྱང་ཡོང་མཁན་མེད། མགོ་ལག་པས་བསྐྱོར་ཀྱང་འཕྱིས་སོང་བའི་དུས་རེད’’ཅེས་གླང་ཐུག་རྒྱུག་རྒྱུག་བྱས་ནས་མཆོང་བ་ན། ཀླུ་འབུམ་ཁོའི་ལྟག་རྒྱབ་ན་ལངས་འདུག ཡང་ཁ་ནས་ཝུ་བ་དང་སྣ་ནས་དུ་རླངས་འཕྱུར་བཞིན་ཀླུ་་་འབུམ་གྱི་སྟེང་ལ་བརྒྱུགས་པ་དང་། ཀླུ་འབུམ་ནི་སྔར་བཞིན་དུ་ཁོའི་རྒྱབ་ནས་ལངས་འདུགཉྭ་ལ་ཁུག་ཏིས་བསམ་འཕེལ་གླང་བོས་ལག་ཁུ་ཚུར་ལ་བརྟེན་ནས་ཀླུ་འབུམ་སྤ་བཀོང་དུ་མི་ཆུགས་པ་མཐོང་རྗེས་བསམ་འཕེལ་གླང་བོ་ལ‘‘ཕ་གསོད་ཀྱི་ལག་དམར་ལ་མཚོན་ཆ་མི་འཛིན་པར་ཁུ་ཚུར་ཕྱར་ནས་ཅི་བྱེད། ཁྱོད་ཀྱིས་ཀླུ་འབུམ་ཟེར་བ་འདི་ལྕགས་གྲིའི་སོ་ལ་དྲངས་ན་མི་ཆོག་གམ’’ཟེར།བསམ་འཕེལ་གླང་བོས་དེ་སྐད་ཐོས་པ་དང་བར་སྣང་ནས་ཕྱིར་བཀྱེད་དེ་ཐང་ལ་བབས། དེ་ནས་ལག་གཡུག་ཅིག་བྱས་པ་ན་ལག་ཏུ་ཟླ་དཀར་ཚེས་འདྲའི་གྲི་གུག་ཆུང་ཆུང་ལག་ལ་རན་པ་ཞིག་བཟུང་འདུག གྲི་དེའི་སོ་ཁ་སྟ་ཁ་ཇི་བཞིན་སྒོར་ལ། གྲི་ཡུ་ན་རྒྱུན་བུ་འདོམ་ཕྱེད་ཙམ་ཞིག་ཡོད་པ་བསམ་འཕེལ་གླང་བོའི་མཁྲིག་མར་བཏགས་འདུག གྲིའི་སོ་ཁ་སོར་ཕྱེད་ཙམ་མངོན་པ་མ་གཏོགས་འབྲོང་ཀོ་མཐུག་པོ་ཞིག་གིས་གཡོགས་འདུག མི་ཞིག་རྨས་པ་ལས་སྲོག་མི་གཅོད་པའི་འབྲོང་ཀོ་དེ་བསམ་འཕེལ་གླང་བོས་ཤུགས་ཀྱིས་བཀོག་སྟེ་—97—

དྲི་བཟང་ཐུལ་བའི་སྨན་ལྗོངས།ཕར་གཡུགས་པ་དང་། ལག་མཐིལ་ལ་མཆིལ་མ་ཞིག་བཏབ་ནས་ལྕགས་གྲི་ལག་ལ་བཟུང་རྗེས། ‘‘ཧ་ཧ། བདག་གི་ལྕགས་གྲི་འདིའི་སོ་ཁ་ནས། ལྷ་ཐུགས་རྗེ་ཆེན་པོ་ཕེབས་ཀྱང་སྐྱོབ་ཐབས་མེད། ཁས་མ་ཎི་བཏོན་ཀྱང་ཐར་ལམ་མེད’’ཟེར་ཞིང་ཀླུ་འབུམ་གྱི་ལུས་སྟོད་གཡས་འཛུར་ཞིག་བྱས་པ་དང་།ལྕགས་གྲིས་ཚག་སྒྲ་དང་བཅས་ཁོའི་ལྟག་རྒྱབ་ན་ཡོད་པའི་རྡོ་ཕ་བོང་ཞིག་གི་སྟེང་ནས་རྡོ་ལུག་མགོ་ཙམ་ཞིག་བཅད་དེ་སར་འཕངས་རྗེས་དུག་སྦྲུལ་གྱིས་དུག་ལྕེ་བསྐུམས་པ་ནང་བཞིན་སླར་ཡང་བསམ་འཕེལ་གླང་བོའི་ལག་ལ་འཕྲོད།དེ་ནས་ལྕགས་གྲི་དེ་སྐར་ཆ་ཙམ་ལ་གློག་དམར་འཁྱུག་འཁྱུག་དང་མེ་སྟག་མཆེད་མཆེད་བྱས་ནས་ཀླུ་འབུམ་གྱི་བྲང་དོང་དང་ལྟེ་མཚམས། བརླ་རྩ། རྒྱ་་་ཚིགས་ལ་གཏད་དེ་ལན་བཞི་བསྣུན་ཙ་ན། ནམ་མཁར་ལག་རྙབ་བྱས་པ་དང་འཇའ་ཚོན་ལ་མཚོན་གྱིས་བསྣུན་པ་ལྟར་རེག་ས་ཐུག་ས་མེད་པར་གྱུར།སྐབས་དེར་ཉྭ་ལ་ཁུག་ཏིས་ཀྱང་ཚོགས་ཆེན་ཞལ་ངོ་སོགས་དགེ་འཕེལ་རི་ལ་སླེབས་རན་ཡོད་པ་མཐོང་སྟེ་བསམ་འཕེལ་གླང་བོ་ལ‘‘མི་ཚེ་ཟད་འདི་རེམ་པར་མ་བསྒྲལ་ན་ཚོགས་ཆེན་ཞལ་ངོ་སོགས་བར་འབྱོལ་ལ་སླེབས་བྱུང’’ཞེས་བཤད་པ་དང་བསམ་འཕེལ་གླང་བོས་ཀླུ་འབུམ་གྲི་འོག་ལ་མི་ཟིན་པ་ནི་ཐད་རྒྱག་བྱས་པས་ལན་པ་རེད་སྙམ་ནས‘‘ཁྱོད་ཀྱིས་སྐྱག་གཟན་དེར་ཐུར་ལ་ལག་པས་སྐོར་གཞུས་དང་། གྱེན་ལ་རྐང་བས་སྐོར་རྒྱག་བྱས་ཏེ་གླགས་རྙེད་སྐབས་ད་གཟོད་ལྕགས་གྲིས་སྣུན་ཅིག’’ཅེས་གདམས།བསམ་འཕེལ་གླང་བོ་ནི་དྲང་མོ་དྲང་རྐྱང་གཡག་སྣ་ཁུ་ཚུར་བྱེད་མཁན་ཞིག་ཡིན་པས། དེ་མ་ཐག་ཏུ‘‘སྐྱེ་བདུན་རིལ་བུ་སླེབས་རག་ལ། ཨ་ཕའི་སྐྱེ་བ་ཟད་དུ་འཇུག’’ཅེས་ཀླུ་འབུམ་ལ་ཐུར་ལ་ལག་པས་སྐོར་རྒྱག་དང་། གྱེན་ལ་རྐང་བས་སྐོར་གཞུས་ཤིག་བྱས་རྗེས་ལྕགས་གྲི་སྔོ་ལམ་མེ་ལན་གསུམ་འཕངས་པ་ན། ཀླུ་འབུམ་ནི་ཁོའི་མགོ་ཐོག་ནས་གྱི་ལི་གསུམ་འཁོར་ཏེ་ཁོའི་ལྟག་རྒྱབ་ན་—98—

རྟེ ཀླུའབུམམིརྒོད།ལངས་འདུགབསམ་འཕེལ་གླང་བོས་ཀླུ་འབུམ་གྱིས་ཚུར་རྒོལ་མི་བྱེད་པ་ནི་རང་ཉིད་ཀྱི་རྩལ་དང་སྟོབས་ལ་འཇིགས་པ་རེད་སྙམ་སྟེ་གླང་སྨྱོན་ཇི་བཞིན་མིག་རྩ་དམར་ལོག་གེར་ཀླུ་འབུམ་གྱི་སྟེང་ལ་བརྒྱུགས་ཙ་ན། ཀླུ་འབུམ་ནི་གོམ་པ་བཅུ་ཐམ་པའི་ཁོར་ཡུག་གི་ནང་དུ་ཕར་འཛུར་ཚུར་འཛུར་བྱེད་པ་ལས་ཚུར་རྒོལ་ནི་སྤུ་ཙམ་ཡང་མ་བྱས་སོ། །ཉྭ་ལ་ཁུག་ཏིས་གཅིག་ནས་གཡས་གཡོན་གྱི་གྲྭ་རྒོད་འགས་ཚོགས་ཆེན་ཞལ་ངོ་མཐོང་སྟེ་བྲོས་སོང་བ་དང་། གཉིས་ནས་བསམ་འཕེལ་གླང་བོས་ཀླུ་འབུམ་ལ་ལག་མི་ཞོག་པ་མཐོང་སྟེ‘‘ཡ་སྐྱག་གཟན། ཁྱོད་དྲག་དྲག’’ཟེར་ཞིང་རལ་གྲིས་ཀླུ་འབུམ་ལ་གཙགས་རྒྱག་དྲུག་གསུམ་བཅོ་བརྒྱད་བྱས་སོ། །སྐབས་དེར་ཚོགས་ཆེན་ཞལ་ངོ་དང་དགེ་གཡོག་འགའ། བསམ་བློ་་་འབུམ་ཐོངས་སོགས་དགེ་འཕེལ་རི་རྩེར་སླེབས། ཚོགས་ཆེན་ཞལ་ངོ་ནི་སེ་འབྲས་དགེ་གསུམ་ན་ཆོས་ཀྱི་རྩ་བ་རྟོགས་པ་དང་། བྱམས་སྙིང་རྗེ་ཧ་ཅང་ཆེ་བའི་བགྲེས་པོ་དགུང་ལོ་བདུན་ཅུ་ཅན་ཞིག་ཡིན་ནའང་། རི་རྩེར་སླེབས་ཀྱང་དབུགས་མི་འཚང་བ་དང་གདོང་མི་འགྱུར་བར་ཉྭ་ལ་ཁུག་ཏི་དང་བསམ་འཕེལ་གླང་བོ་ལ‘‘དཀོན་མཆོག་མཁྱེན། ཀླུ་འབུམ་ནི་ཚོགས་གྲལ་ལ་ཞུགས་ནས་ཅང་མ་འགོར་བའི་གྲྭ་པ་ཞིག་ཡིན་པས། ཁྱོད་གཉིས་ཀྱིས་ས་ལ་འོག་འདིར་ཁྲིད་འོངས་ཏེ་གསོད་རྩིས་ཡིན་ནམ’’ཞེས་བཤད་པ་ནི་སྐད་མགོ་མཐོ་རྒྱུ་མེད་ཀྱང་བརྗིད་ཤུགས་ཆེ་བ་ཞིག་རེད།ཉྭ་ལ་ཁུག་ཏིས་ཇི་མི་སྙམ་པའི་ཚུལ་དུ་ལག་པ་ཇེ་མགྱོགས་ལ་བཏང་སྟེ་ཀླུ་འབུམ་ནི་ས་རྡུལ་དང་གྲི་འོད་ཀྱིས་བཏུམ་བྱུང་། བསམ་འཕེལ་གླང་བོས་ལག་པ་ཇེ་དལ་ལ་བཏང་སྟེ་ཚོགས་ཆེན་ཞལ་ངོ་ལ‘‘ཁྱེད་ལ་འགལ་ན་དགོན་པ་ཡོངས་ལ་འགལ་བ་ཡིན་པས། ཁྱེད་ཀྱིས་ཁ་མི་ལེན་ན་སུ་ཞིག་གི་ཁ་ལེན། ཡིན་—99—

དྲི་བཟང་ཐུལ་བའི་སྨན་ལྗོངས།ནའང་ཕ་སྤུན་གསོད་པའི་དམེ་བོ་འདི་མ་བསད་ན་བདག་གིས་ཤི་བོ་ཤི་མོ་་རྣམས་ཀྱི་ངོ་ལ་ཇི་ལྟར་བལྟ’’ཟེར་བ་ལ་བལྟས་ན་བསམ་འཕེལ་གླང་བོ་ནི་དུད་འགྲོ་གླང་བོ་ལས་བསམ་བློ་གཏོང་ཤེས་པ་དེ་མངོན་འདུགཀླུ་འབུམ་གྱིས་ཕུ་ནུ་འདི་གཉི་ག་མ་བསྒྲལ་ན་བདག་དང་ཤི་འཐབ་རོ་འཐབ་ཅིག་བྱེད་ཁོ་ཐག་ཡིན་ལ། གལ་ཏེ་འདི་གཉི་ག་བསྒྲལ་ན་བདག་ལ་མཚོན་ན་སྡིག་པའི་སྟེང་ལ་སྡིག་པ་བརྩེགས་པར་མ་ཟད། འབྲས་སྤུངས་་་དགོན་པ་ནས་ཀྱང་ཆགས་མི་སྲིད། ད་གང་ལྟར་ཀྱང་བྱ་མ་དཀྲོགས་པར་སྒོ་ང་ལེན་ཐབས་ཤིག་བཙལ་དགོས་སྙམ་སྟེ་ཉྭ་ལ་ཁུག་ཏིའི་རྒྱ་ཚིགས་ལ་གཏད་དེ་གཡས་རྐང་གིས་གཞུས་ཁུལ་ཞིག་བྱས་པ་ན། ཉྭ་ལ་ཁུག་ཏི་བར་སྣང་ལ་ལྡིང་སྟེ་གྲི་རྩེ་ཀླུ་འབུམ་གྱི་བྲང་དོང་ལ་གཏད་དེ་གཙགས་རྒྱག་ཅིག་བྱེད་པ་དང་་མཉམ་དུ་བསམ་འཕེལ་གླང་བོས་ལྕགས་གྲི་ཀླུ་འབུམ་གྱི་གཉའ་ལྟག་ལ་གཏད་དེ་འཕངས་བྱུང་། དངོས་གནས་གློག་དམར་འཁྱུག་ཐེངས་ཙམ་དང་མིག་རྡེབ་དབང་ཙམ་གྱི་དུས་ལ་ཀླུ་འབུམ་ནི་མེ་སྟག་མཆེད་མཆེད་བྱས་ཏེ་བཀྱེད་ལྡིང་ཞིག་བྱས་པ་ཙམ་གྱིས་ཚོགས་ཆེན་ཞལ་ངོའི་གམ་ན་ལངས་འདུག ཨག་སྐད་ཙམ་སྒྲོག་པ་དང་ཁྲག་ཆར་ཙམ་གཏོར་བའི་མོད་ལ་དེར་ཡོད་ཐམས་ཅད་ཀྱི་མིག་ལམ་དུ་མངོན་པ་ནི་ཉྭ་ལ་ཁུག་ཏིས་གྲི་རིང་དེ་བསམ་འཕེལ་གླང་བོའི་ཡ་ཆུང་ནང་ལ་བརྡབས་ཤིང་། བསམ་འཕེལ་གླང་བོས་ལྕགས་གྲི་འཕེན་ཚོད་མ་ཟིན་པར་ཉྭ་ལ་ཁུག་ཏིའི་སྐེ་ལ་ཕོག་སྟེ་ཉྭ་ལ་ཁུག་ཏིའི་མགོ་བོ་ནི་ཙོག་རིལ་ལེར་ས་ལ་གཡུགས་བྱུང་། ཕུ་ནུ་དེ་གཉི་ག་དལ་གྱིས་ས་ལ་འགྱེལ་བར་བལྟས་ན་རང་ཉིད་ཀྱི་ཚེ་སྲོག་དང་འཇིག་རྟེན་འདི་ལ་ཇི་འདྲའི་ཞེ་ཐོགས་ཀྱིན་ཡོད་པ་ལ་ཨང་།བསམ་བློ་འབུམ་ཐོངས་ཀྱིས་ཁ་ངོ་ཐམས་ཅད་སྐྱ་ཐལ་ལེ་གྱུར་པའི་ཀླུ་འབུམ་བསྐྱོར་ཏེ‘‘ཁྱོད་ལ་རྨས་སྐྱོན་འདྲ་མ་བྱུང་ངམ’’ཞེས་དྲིས། ཀླུ་འབུམ་གྱིས་སྣ་ལམ་དུ་ཁྲག་དྲི་ཞིག་འཐུལ་ཡོང་བ་ལ་ཞེ་མེར་ནས་སྐུམ་ཙོག་བྱས་ཏེ་སྐྱུག་—100—

ཀླུ་འབུམ་མི་རྒོད།བྱུང་།ཚོགས་ཆེན་ཞལ་ངོ་ནི་ཀླུ་འབུམ་གྱི་རྩལ་ཤུགས་ལ་ངོ་མཚར་ཏེ‘‘ཀླུ་འབུམ་ལགས། ཁྱོད་རང་བཀྱིད་ཚད་ཅིག་ལ་བཀྱེད་བྱུང་། དེ་མིན་ཕྱིན་ཕུ་ནུ་འདི་གཉིས་ཀྱི་ལག་ནས་ཐར་དཀའ་རྒྱུ་རེད’’ཅེས་བསམ་འཕེལ་གླང་བོ་ཕུ་ནུ་གཉིས་ལ་བལྟས་ཏེ‘‘མགོ་ཐོག་ན་གནམ་ཡོད་ཅེས་པ་དེ་ཅི་མ་བདེན། སྡིག་ཐོག་ལ་སྡིག་བརྩེགས་ཏེ་རྒྱུ་འབྲས་མི་བརྩི་ན་མགོ་ཐོག་ལ་བབས་པ་འདི་རེད’’ཟེར་ཞིང་།དེར་ཡོད་གྲྭ་རྒོད་འགའ་ལ་བསམ་འཕེལ་གླང་བོ་ཕུ་ནུ་གཉིས་ཀྱི་བེམ་པོ་ས་འོག་ལ་འཇུག་ཏུ་བཅུགཉི་མ་དེ་ནས་བཟུང་ཀླུ་འབུམ་གྱི་རྩལ་ཤུགས་དང་བསམ་འཕེལ་གླང་བོ་ཕུ་ནུ་གཉིས་ཀྱི་ཤི་བརྡ་ནི་འབྲུག་སྟོང་ལྡིར་ལྡིར་དང་བསེར་བུ་གཡུག་གཡུག་བྱས་ཏེ་སེ་འབྲས་དགེ་གསུམ་ལ་ཁྱབ་པར་མ་ཟད། ཀླུ་འབུམ་ནི་ཚོགས་ཆེན་ཞལ་ངོའི་དགེ་གཡོགས་ལ་བསྐོས་སོ། །སྤྱིར་དོ་བསྡོ་ཞིག་ཡིན་ཕྱིར་དགོན་པའི་བཅའ་ཡིག་ལ་འཇིགས་ཏེ་ཁོ་རང་ཉིད་དང་མཚུངས་པའི་གྲྭ་རྒོད་ལ་རྩལ་ཤུགས་འགྲན་པ་དང་ཐུབ་ཚོད་བྱེད་པ་མ་གཏོགས། དཔེ་ཆ་པ་ཞིག་ལ་ཐུབ་ཚོད་དང་བརྙས་བཅོས་གཏན་ནས་མི་བྱེད་པས་ན། བསམ་བློ་འབུམ་ཐོངས་ཀྱིས་ཆོས་ལ་འབད་དེ་ཡོན་ཏན་ནི་ཡར་ངོའི་ཟླ་བ་ཇི་བཞིན་འཕེལ་ལ། ཀླུ་འབུམ་ནི་དོ་བསྡོ་སྟེ་གྲྭ་རྒོད་རྣམས་ཀྱི་ཡར་ལྟ་བྱེད་ས་ཞིག་ཏུ་གྱུར་ཏེ་ཨ་རོགས་ཟེར་མཁན་ཞིག་ཀྱང་མེད་པར་བསྡད་དོ། །དཀའ་ཐུབ་རྩིད་བུས་ཀླུ་འབུམ་དང་བསམ་བློ་འབུམ་ཐོངས་ཀྱིས་ཁོ་རང་ཁྲེལ་མེད་ལ་གཡུགས་པ་རེད་སྙམ་སྟེ་གར་འགྲོ་གར་སྡོད་མེད་པར་ལྷ་སའི་ཁྲོམ་ལ་སོང་།དཀའ་ཐུབ་རྩིད་བུ་ནམ་སླེབས་འདི་སླེབས་མ་ཤེས་པར་ལྷ་སའི་ཇོ་ཁང་གི་སྒོ་དྲུང་ལ་སླེབས། ཕྱུག་པོ་རྣམས་ཀྱིས་ཇོ་སྐུ་ལ་གསེར་ཞལ་འབུལ་བ་དང་།—101—

དྲི་བཟང་ཐུལ་བའི་སྨན་ལྗོངས།དད་ལྡན་རྣམས་ཀྱིས་ཇོ་སྐུ་ལ་བརྐྱངས་ཕྱག་འཚལ་བཞིན་འདུག བསང་དུ་སྣ་ལམ་དུ་འཐུལ་བ་དང་མ་དབྱངས(མ་ཎི་འདོན་པའི་དབྱངས)རྣ་ལ་རྒྱུ་བ་ན།སུ་ཡིན་ཡང་ནུབ་ཕྱོགས་བདེ་བ་ཅན་ནི་འདི་ལོས་ཡིན་སྙམ་པའི་སྣང་བ་ཞིག་སྟེར་བ་རེད། སྐབས་དེར་ཕྱུག་པོ་ཞིག་གིས་རྩམ་པ་སྙེ་མོ་འགའ་བཀལ་ནས་ཡོང་སྟེ་སྤྲང་ཚོགས་ལ་སྦྱིན་པ་གཏོང་མགོ་བརྩམས། སྤྲང་ཚོགས་ནི་སྐད་ཅིག་ཉིད་ལ་རྩམ་པར་རུབ་པའི་མོད་ལ། སྤྲང་པོ་རྐང་གྱོལ་ཞིག་གིས་ལག་པས་སྐམ་གྱི་སོག་པ་གཉིས་བརྡུངས་ཏེ་ཐག་སྒྲ་གྲག་ཏུ་འཇུག་པ་དང་། ཁ་ཡིས་མ་ཎི་ཟློ་བཞིན་སླེབས་པ་ལ་སྤྲང་ཚོགས་ནི་དམག་ཚོགས་ཀྱིས་དམག་དཔོན་མཐོང་བ་ཇི་བཞིན་དལ་འཇགས་སེ་ཕྲེང་བསྒྲིགས། སྦྱིན་བདག་གིས་ཀྱང‘‘གྲལ་གདོང་སླེབས་བྱུང་། རྩམ་པ་གྲལ་གདོང་ལ་སྟེར་དུ་ཆུགས’’ཞེས་རྩམ་པ་སྤྲང་པོ་གྲལ་གདོང་ཟེར་བ་དེར་སྤྲད། སྤྲང་པོ་གྲལ་གདོང་གིས་སྤྲང་པོ་རེ་རེ་ལ་རྩམ་པ་རྩམ་ཁོག་ལྔ་རེ་བྱིན་རྗེས་འཕྲོ་ལྷག་གི་རྩམ་པ་སྒྱེ་མོ་དོ་སྤྲང་པོ་གཉིས་ལ་འཁུར་དུ་བཅུག་སྟེ་གྲབས་རྒྱགས་དང་བཅས་ཕྱིར་ལོག་གོ །འཇིག་རྟེན་ན་སྤྲང་པོ་ལ་རིགས་གཉིས་ཡོད། རིགས་གཅིག་ནི་སྤྲང་ནག་སྟེ་རྒྱབ་ན་གོས་དང་ཁ་ལ་ཟས་མེད་པར་ངོ་ཚ་ཟེར་བ་དེ་ཕར་ལ་གཡུགས་ནས་ཟས་གོས་སློང་བ་དེ་ཡིན། སྤྲང་ནག་ལ་མཚོན་ན་ཟས་གང་ཞིམ་དང་གོས་གང་ཡག་གོན་མི་ཐུབ་ནའང་། ལྟོགས་སྡུག་དང་གྲང་སྡུག་གཏན་ནས་མྱང་མི་དགོས། སྤྲང་དཀར་ནི་ཟས་གོས་མེད་པར་རྒྱབ་གྲང་སྟེ་ཆབ་རོམ་བླུགས་འདྲ་གསུས་པ་ལྟོགས་ཏེ་མེ་འབར་བཞིན་ཡོད་ནའང‘‘མི་ལ་ངོ་ཚ་མེད་ན་ཁྱི་དང་།ཁྱི་ལ་རྔ་མ་མེད་ན་འདྲེ་ཡིན’’ཞེས་ངོ་ཚ་ལ་འཛེམས་ཏེ་ཟས་གོས་སློང་མི་ཕོད་པ་དེ་ཡིན། དཀའ་ཐུབ་རྩིད་བུ་ལ་མཚོན་ན་གསུས་པ་ལྟོགས་ཏེ་ཚ་ལང་གིན་ཡོད་ཀྱང་སྤྲང་ནག་ལྟར་ངོ་ཚ་ལྟག་རྒྱབ་ལ་འཕངས་ཏེ་སློང་མོ་བྱེད་མ་ཕོད་པར་ད་ནི་ཡར་ཇོ་བོ་རིན་པོ་ཆེ་ལ་ཕྱག་གསུམ་བཙལ་རྗེས་ཅི་བྱེད་དེ་དུས་བལྟ་སྙམ་ནས་སྐ་—102—

ཀླུ་འབུམ་མི་རྒོད།རགས་གྲོལ་བ་དང་། ལག་པའི་པདྨོ་ཐོད་པར་བཀོད་དེ་བརྐྱངས་ཕྱག་གཅིག་བཙལ་བ་ན། བུ་མོ་མིག་ཟུང་ལ་འོད་སྣང་ལྡན་པ། ཁ་ངོ་བཀྲུས་མེད་ནའང་ཡག་མོ་སྒོ་ཤུགས་ནས་མངོན་པ། ལུས་སྐྱེས་གཟུགས་ཀྱི་ཕྲ་སྦོམ་དང་རིང་ཐུང་རན་པ། སྐད་སྙན་མོ་རྣ་དབང་འཕྲོག་པའི་བུ་མོ་ཞིག་བརྒྱུགས་ནས་ཡོང་སྟེ་ཡར་བལྟ་མར་བལྟ་ཞིག་བྱས་རྗེས་དཀའ་ཐུབ་རྩིད་བུ་མཐོང་བྱུང་། དེ་ནས་ཁོ་མོ་དཀའ་ཐུབ་རྩིད་བུའི་གམ་ལ་ཡོང་སྟེ་བྲེལ་མ་དངངས་ཤིག་བྱས་ནས‘‘སྟག་ཤར་གཞོན་ནུ་ལགས། བདག་བུ་མོ་མགོན་མེད་སྐྱབས་མེད་ཅིག་སྐྱབས་་་་་རོགས’’ཞེས་ཞུ་བ་བྱེད་སྐབས་རྙི་ལས་ཐར་བའི་རི་དྭགས་ཤིག་དང་ཀུན་ནས་མཚུངས་སོ། །དཀའ་ཐུབ་རྩིད་བུས་གར་འོངས་འདི་འོངས་མེད་པའི་བུ་མོ་ཞིག་གིས་སྐྱབས་རེ་བ་ལ་ཁོང་དགོད་ཅིག་ལངས་ཏེ། འཇིག་རྟེན་ཁམས་འདི་ཁམ་ཁམ་ཞིག་ཡིན་ཟེར་བ་ལ་བདེན་ཞད་ཡོད་འདུག དེ་མིན་ཕྱིན་བདག་ལྟ་བུའི་ཁ་ལ་ཟས་དང་རྒྱབ་ལ་གོས་མེད་པ་ཞིག་ལ་ཞུ་བ་བྱེད་མི་ཞིག་ཡོད་མི་སྲིད། ད་གང་ལྟར་ཀྱང་མི་ཞིག་གི་སྲོག་བསྐྱབས་པ་ལས་དགེ་རྩ་ཞིག་བསྒྲུབ་རྒྱུ་གང་ན་ཡོད་སྙམ་སྟེ‘‘བུ་མོ་ལགས། བདག་ལྟ་བུ་ཞིག་གིས་ཁྱོད་རང་ཇི་ལྟར་བསྐྱབས’’ཞེས་དྲིས་པ་དང་། བུ་མོ་དེས་བསམ་དབང་དྲན་དབང་མེད་པར་དཀའ་ཐུབ་རྩིད་བུའི་ཐུ་བ་ཡར་བཀྱགས་ཏེ་དཀའ་ཐུབ་རྩིད་བུའི་ལྟག་རྒྱབ་ལ་འཛུལ།དཀའ་ཐུབ་རྩིད་བུ་ལ་འཕྲུག་རྒྱུ་ཅིག་ལངས་པ་དང་ཁ་ཕྱིར་འཁོར་ཏེ‘‘ཁྱོད་འདིས་ཅི་བྱེད་ཀྱིན་འདུག’’ཟེར་བ་ན། བུ་མོ་དེའང་ཁོའི་ལྟག་རྒྱབ་ལ་འབྱར་ཞིང་། ལག་ཡས་ཀྱིས་ཁོའི་ཁ་བཅད་དེ‘‘ཁྱོད་ཀྱི་ཁ་དེ་ཁ་རོག་གེར་སྡོད་དང’’ཟེར་སྐབས། ལུས་ལ་ཁྲབ་རྨོག་གྱོན་ཞིང་ལག་ལ་མདུང་རིང་ཐོགས་པའི་སྡེ་བ་གཞུང་གི་དམག་མི་བཅུ་ཕྲག་འགའ་སླེབས་ཏེ་མི་ཚོགས་ཀྱི་ཁྲོད་ནས་ཡར་བཙལ་མར་བཙལ་བྱེད་པ་དང་། ‘‘ཐམས་ཅད་ཀྱིས་ཉོན་དང་། རྐུན་མོ་—103—

དྲི་བཟང་ཐུལ་བའི་སྨན་ལྗོངས།ཞིག་མ་རིག་གམ’’ཞེས་དྲིས། ཐམས་ཅད་ཀྱིས་མགོ་བོ་གཡུག་གཡུག་དང་།‘‘མ་རིག་མ་གོ’’ཞེས་བཤད། དོན་དངོས་ཐོག་བཤད་ནའང་དེར་ཡོད་ཐམས་ཅད་ཀྱིས་དད་པ་རྩེ་གཅིག་སྒོས་རྡོ་གཅལ་གྱི་སྟེང་ན་ཇོ་བོ་རིན་པོ་ཆེ་ལ་ཕྱག་འཚལ་བཞིན་ཡོད་པས། བུ་མོ་ཞིག་དཀའ་ཐུབ་རྩིད་བུའི་རྒྱབ་གོས་ཀྱི་འོག་ལ་འཛུལ་བ་ནི་ཡ་ཡིད་ལའང་གང་ན་འོང་།སྡེ་བ་གཞུང་གི་དམག་མི་གཅིག་གིས་ཁོ་ལ་འཇིགས་ཏེ་ཕུར་ཚུགས་སུ་ལྟ་བཞིན་པའི་དཀའ་ཐུབ་རྩིད་བུའི་རྒྱབ་གཞུང་ལ་མདུང་ཡུས་གཞུས་ཙམ་བྱས་ཏེ།‘‘གཅིན་ཕྲུག་འདིས་སྐ་རགས་གྲོལ་ཏེ་ཕྱག་ཀྱང་མི་བཙལ་བར་བདག་ལ་བལྟ་དོན་ཅི་ཡིན། ཁྱོད་ཀྱིས་འདྲེ་མོ་མཐོང་བ་མིན་ནམ།’’ཞེས་གཤེ་གཤེ་འགའ་བཏང་སྟེ་ཕར་སོང་། དཀའ་ཐུབ་རྩིད་བུས་ལག་པས་མགོ་བོ་བསྐྱོར་བ་དང་།ཁ་ནས‘‘ཨ་ཡོ’’ཞེས་རྐང་བ་གཡས་ཕྱོགས་སུ་སྤོ་ཙམ་བྱས་པ་ན། བུ་མོ་དེས་ཀྱང་རྐང་བ་གཡས་ཕྱོགས་སུ་སྤོ་ཙམ་བྱས་བྱུང་། འཇིགས་དངངས་ཀྱིས་མིད་ཐག་ཁར་བཏགས་པའི་སྙིང་རྡོག་ཁུ་ཚུར་འདྲ་བ་དེ་བུ་མོ་དེའི་གཏོས་ཤིང་མཉེན་པའི་མྱོས་བུམ་དང་། དྲོད་འཇམ་ལྡན་པའི་གཞོན་ཤ། དྲི་བསུང་འཐུལ་བའི་ཁ་རླངས་སོགས་ཀྱིས་སླར་ཡང་ཡ་ཆུང་ནང་ལ་འབབ་ཏུ་བཅུག་ནའང་།འཁྱག་སིབ་བེར་གྱུར་པའི་རྔུལ་ཆུ་ཡིས་ཁོའི་ལུས་ལ་ཟ་འཕྲུག་ཅིག་བསླངས་བྱུང་།ཁོས་བུ་མོ་དེར‘‘བདག་གཅིན་གཏོང་དུ་འགྲོ་དགོས’’ཞེས་གྱང་ཕག་ཅིག་ལ་དལ་གྱིས་སོང་བ་ན། བུ་མོ་དེའང་ཁོའི་རུམ་རྒྱབ་ནས་ལུས་དང་གྲིབ་མ་ཇི་བཞིན་འགྲོགས་ཏེ་སོང་ངོ་། །མི་མེད་ས་ཞིག་ལ་སླེབས་རྗེས། དཀའ་ཐུབ་རྩིད་བུས་བུ་མོ་དེ་རུམ་རྒྱབ་ནས་ཕྱིར་བསྐྲད་དེ‘‘གདོན་མོ་མ་ཁྱོད་ཀྱིས་བདག་ལ་འཇིགས་དངངས་བསྐུར་བྱུང’’ཞེས་བུ་མོ་དེའི་སྟེང་ལ་མིག་ཟུང་བགྲད་པ་དང་ལག་སྒྱིང་བྱས།བུ་མོ་དེས་ཧབ་ཆ་སང་སང་ཞིག་བརྒྱབ་སྟེ‘‘བདག་ལ་ཉེན་ཁ་དེ་འདྲ་ཞིག་—104—

ཀླུ་འབུམ་མི་རྒོད།བྱུང་མེད་ཕྱིརྣ། ཁྱོད་ལྟ་བུའི་གསར་བུ་ཁ་སེར་ཞིག་གི་རུམ་རྒྱབ་ལ་འཛུལ་ན་དཀོན་མཆོག་གསུམ’’ཟེར་བ་དང་། རྒྱང་རིང་ན་ཡོང་གིན་ཡོད་པའི་སྡེ་བ་གཞུང་གི་དམག་མི་གཉིས་ལ་བལྟས་ཏེ‘‘སྤྱང་རྒན་གན་ཚོ་ཐོན་བྱུང’’ཞེས་གླ་ལྡིང་ལྡིང་དང་ཤ་རྒྱུག་རྒྱུག་བྱས་ཏེ་བྲོས་སོང་།དཀའ་ཐུབ་རྩིད་བུ་ལའང་སྐུག་དངཉངས་སྨྲ་མི་ཤེས་པ་ཞིག་ལངས་ཏེ་བུ་མོ་དེའི་རྗེས་བསྙེགས་ཏེ་བྲོས། ལྷ་སའི་སྲང་ལམ་ནི་གཡས་དཀྱོགས་གཡོན་་་་་དཀྱོགས་དུང་དཀར་འཁྱིལ་འདྲ་ཞིག་ཡིན་པས། རྐང་མགྱོགས་སྤྱོད་ས་ནི་མི་འགྲོ། དཀའ་ཐུབ་རྩིད་བུས་བུ་མོ་དེའི་རྗེས་སུ་བསྙེགས་ཏེ་བརྒྱུགས་པ་ན།སྡེ་བ་གཞུང་གི་དམག་མིའི་ལག་ནས་ཐར་སོང་ནའང་། བུ་མོ་དེ་ནི་མིག་ལམ་དུ་རྒྱུ་བའི་སྐར་མདའ་ཇི་བཞིན་མི་སྣང་བར་གྱུར། དེ་ནས་མུན་ཡང་ཁད་ཁད་ཀྱིས་རུབ་བྱུང་།དཀའ་ཐུབ་རྩིད་བུ་ནི་ཀླད་པ་མེད་པའི་རྩྭ་མི་ཤིང་མི་ཇི་བཞིན་སྲང་ལམ་དང་སྲང་ལམ་བརྒྱུད་དེ་འགྲོ་སྐབས་ཁྱི་འགས་རྒྱང་ནས་ཟུག་པ་མ་གཏོགས་མི་ཟེར་བ་ཞིག་གཅིག་ཀྱང་མཐོང་རྒྱུ་མི་འདུག དུས་དེ་ནི་ཟླ་མཇུག་ཡིན་པས་མུན་ནི་ཧ་ཅང་གནག དཀའ་ཐུབ་རྩིད་བུས་ལྟོགས་བསྲན་བྱས་ཏེ་སྒོ་ཁུང་ཞིག་ཏུ་བསྒོངས་ནས་བསྡད་ཅིང་། ཡིད་ལ་རང་ཉིད་ཀྱི་བྱིས་དུས་ནས་ཕུ་བོ་དང་མཉམ་དུ་ཨ་ལྔ་མཐེ་དྲུག་བཙལ་ཏེ་རོ་སྐྱིན་ལེན་དུ་སོང་ཚུལ་དང་། ཀླུ་འབུམ་གྱིས་ཁོ་རང་བསྐྱབས་ཚུལ། ཀླུ་འབུམ་དགེ་རྒན་ལ་བསྟེན་ཚུལ། དེ་ནས་ལྷ་སར་སླེབས་ཚུལ་སོགས་དྲན་པ་དང་མཉམ་དུ་ཀླུ་འབུམ་དང་བསམ་བློ་འབུམ་ཐོངས། དབྱངས་ཅན་ཁྲོ་མོ་སོགས་ཀྱི་གཟུགས་བརྙན་མིག་ལམ་དུ་རེ་རེ་བཞིན་མངོན་བྱུང་། དེའི་འཕྲོར་མི་གཟུགས་ནག་ལང་བ་ཞིག་མིག་ལམ་དུ་བརྒྱུད་པ་ན་ཁོས་མགོ་བོ་འདར་གཡུག་ཅིག་བྱས་ཏེ་ཞིབ་ཏུ་བལྟས་ཚེ། མི་ཞིག་ལྐོག་འཇབ་བྱས་ཏེ་ཁང་བ་སུམ་ཐོག་ལྷས་ར་དང་ལྡན་པ་ཞིག་གི་གྱང་ཁ་ནས་—105—

དྲི་བཟང་ཐུལ་བའི་སྨན་ལྗོངས།ནང་ལ་ལྡིང་། ཁོས་འདི་ནི་རྐུན་མ་ཞིག་མིན་ནམ་སྙམ་སྟེ་མཚར་སྣང་དང་བཅས་གྱང་ཁ་དེ་ནས་ལྷས་རའི་ནང་ལྡིང་། ལྷས་ར་དེ་ཧ་ཅང་ཆེ་ལ་ཐོག་ཁང་ནི་གཅན་གཟན་རྔམ་བརྗིད་ཅན་ཞིག་དང་མཚུངས་པར་ནག་ལང་ངེ་འགྱིང་འདུགཁོས་གྲགས་འགུལ་ཅི་ཡང་མེད་པར་ཡར་ལྟ་མར་ལྟ་ཞིག་བྱས་ཏེ་ཐོག་ཁང་གི་སྒོ་དྲུང་ལ་འཇབ་པ་ཙ་ན། ཁོ་རང་གློ་བུར་དུ་གར་ཡོང་འདི་ཡོང་མི་ཤེས་པའི་མི་ཚོགས་དཔལ་འབར་ཐོགས་པ་མང་པོས་བསྐོར་འདུག དཀའ་ཐུབ་རྩིད་བུས་ཞིབ་ཏུ་བལྟས་ཚེ་མི་ཚོགས་དེ་ནི་སྤྲང་ཚོགས་ཁྱུ་ཞིག་ཡིན་ལ། རྒྱབ་གོས་ཆད་པོ་གྱོན་ཅིང་ཁ་ངོ་བཀྲུས་མེད་པར་མ་ཟད། ལ་ལ་ནི་ལོང་བ་དང་ལ་ལ་ནི་གྱོལ་བོ་སོགས་མི་རྣམ་པ་སྣ་ཚོགས་འདུས་འདུགསྤྲང་ཚོགས་ཀྱི་ཁྲོད་ན་སྐ་རགས་ཡན་ན་མཐོ་གང་དང་། སྐ་རགས་མན་ན་མཐོ་གང་ལས་མེད་པའི་མིའུ་ཐུང་གྱོལ་པོ་ཞིག་དཀའ་ཐུབ་རྩིད་བུའི་གམ་ལ་གོམ་པ་གསུམ་སྤོས་རྗེས། ‘‘ཡ་སྐྱག་གཟན། ཁྱོད་སྡེ་བ་གཞུང་ནས་མངགས་པ་ཡིན་ནམ་ཅི་ཞིག་ཡིན། འཆི་བདག་རྒྱལ་པོ་ཟེར་ན་ངེད་ཅག་ཡིན། གཤིན་རྗེ་ཆོས་རྒྱལ་ཟེར་ན་ངེད་ཅག་ཡིན། གཤིན་རྗེ་ལས་མཁན་ཟེར་ན་ངེད་ཅག་ཡིན། ཁྱེད་ཀྱིས་རྫུན་གྱི་འཁོར་ལོ་བསྐོར་ཙམ་བྱས་ན། ངེད་ཅག་གིས་ཁྱོད་ཀྱི་ལུས་སྟེང་གི་ཤུན་ལྤགས་རིམ་པ་དགུ་མི་བཤུ་ན་དཀོན་མཆོག་གསུམ’’ཞེས་བཤད་པ་དང་། དེར་ཡོད་ཐམས་ཅད་ཀྱིས་ཀྱང་མགྲིན་གཅིག་ཏུ‘‘ཤུན་ལྤགས་རིམ་པ་དགུ་མི་བཤུ་ན་དཀོན་མཆོག་གསུམ’’ཞེས་བཤད་དོ། །དཀའ་ཐུབ་རྩིད་བུས་གཅིག་ན་མི་མ་བསད། གཉིས་ན་ཇག་མ་བྱས།གསུམ་ན་བརྐུས་མ་བྱས་པས་སྐྲག་དོན་ཅི་ཡོད་སྙམ་སྟེ། སྟོད་ཉི་མ་ལྷ་སར་མཇལ་དུ་ཡོང་རོགས། སྟོད་ཉི་མ་ལྷ་སར་མཇལ་དུ་ཡོང་དོན། སྟོད་ཉི་མ་ལྷ་ས་རུ་རང་ཉིད་མི་རྐྱང་རྟ་རྐྱང་དུ་ལུས་ཚུལ་སོགས་གཅིག་གཅིག་གཉིས་གཉིས་—106—

ཀླུ་འབུམ་མི་རྒོད།བྱས་ཏེ་བསྙད་པ་ན། ཐམས་ཅད་ཧབ་ཆ་དི་རེ་བགད་བྱུང་།མིའུ་ཐུང་དེས་མིག་ཟུང་སྒོར་སྒོར་དང་སྨ་ར་གཟེང་གཟེང་བྱས་ཏེ‘‘ཡ་སྐྱག་གཟན་ཁ་མཁས། ཁྱོད་ཀྱིས་བཤད་པ་མཐའ་དག་ལྷ་སྒྲུང་ཁོ་ན་ཡིན་པ་ལ་བལྟས་ན། ཁྱོད་ནི་བཤད་ཤེས་ཏེ་བྱ་ཕོའི་གཡོད་ལྡུག་མཁན་དང་། བཤད་མ་ཤེས་གྲོད་པུ་ཕྱིར་སློག་མཁན་ཞིག་རེད། ད་བརྒྱ་བཤད་སྟོང་བཤད་སྟོང་བ་ཡིན། ཕྱི་འཁོར་རྣམས་གང་ན་ཡོད’’ཅེས་བོས་པ་ན། སྤྲང་ཚོགས་ཀྱི་ཁྱུ་ནས་སྤྲང་པོ་དབྱུག་ཐོགས་བརྒྱད་ཀྱིས་དཀའ་ཐུབ་རྩིད་བུ་སྒོར་སྒོར་ཨ་ལོང་འདྲ་བ་ཞིག་བྱས་ནས་བསྐོར་བྱུང་།དཀའ་ཐུབ་རྩིད་བུས་དེ་རིང་བདག་ནི་ལམ་ཁའི་ཤིང་དང་ས་མཐའི་མི་ཟེར་བ་ཇི་བཞིན་ཐ་ན་སྤྲང་ཚོགས་ཀྱི་བརྙས་བཅོས་བྱེད་ཡུལ་དུ་གྱུར་ཡོད་་་་ནའང་། གཅིག་ན་རང་ཉིད་ནི་སྟག་ཤར་བ་ཞིག་ཡིན་པ་དང་། གཉིས་ན་རང་ཉིད་ནི་ཀླུ་འབུམ་གྱི་དངོས་སློབ་ཡིན་པས། ལ་རྒྱ་འཆོར་དུ་འཇུག་མི་རུང་སྙམ་སྟེ‘‘ཁྱོད་ཅག་ནི་གཞོག་གིན་གཞོག་གིན་ཇེ་སྦོམ་དང་། བཤད་ཀྱིན་་་་བཤད་ཀྱིན་ཇེ་ཐུ་ཡིན་ན་གདོང་ལ་བུད་དང་། དཔའ་མེད་ཀྱང་སར་རྒྱག་རྡོར་རྒྱག་དང་སྐད་མེད་ཀྱང་ར་འབའ་ལུག་འབའ་ཞིག་ལོས་བྱེད’’ཅེས་ཕུ་དུང་ལྟག་རྒྱབ་ནས་མདུད་པ་ཞིག་བརྒྱབ་པ་དང་། ཐུ་བ་གཡས་བརྫེ་དང་གཡོན་བརྫེ་ཞིག་བྱེད་སྐབས་སྤྲང་པོ་ཕྱི་འཁོར་བརྒྱད་ནི་དབུགས་ཐེངས་སྐད་ཅིག་ལ་རུབ་བྱུང་།སྐད་ཅིག་ཙམ་ལ་དཔལ་འབར་གྱི་འོད་སྣང་གི་འོག་ན་སྤྲང་དབྱུག་སྦྲུལ་ཞགས་འཕེན་འཕེན་དང་། ཁུ་ཚུར་ཐོ་བ་འཕྱར་འཕྱར། ཅལ་སྒྲ་དང་སྐག་སྒྲ་མཚམས་མི་ཆད་པར་ཡོད་སྐབས། ས་རྡུལ་གྱི་ཁྲོད་ནས་དཀའ་ཐུབ་རྩིད་བུས་ཀླུ་འབུམ་གྱིས་བསླབས་པ་ལྟར་རྐང་ལག་མཉམ་བཀོལ་བྱས་པ་ལས་ཁུ་ཚུར་གྱིས་སྤྲང་པོ་ཞིག་ཙོག་རིལ་ལེར་གོམ་པ་གསུམ་གྱི་མཚམས་ལ་གཡུགས་པ་དང་།—107—

དྲི་བཟང་ཐུལ་བའི་སྨན་ལྗོངས།རྐང་བས་སྤྲང་པོ་ཞིག་ཐལ་འཚུབ་བེར་གོམ་པ་གསུམ་གྱིས་མཚམས་ལ་གཡུགས་པ་ན། དབྱུག་པ་དྲུག་གིས་བསམ་དབང་དྲན་དབང་མེད་པར་དཀའ་ཐུབ་རྩིད་བུའི་རྒྱབ་གཞུང་ལ་གཞུས་ཏེ་ས་ལ་བསྒྱེལ་པ་དང་། ཐག་ནག་ཅིག་གིས་སྐད་ཅིག་ཉིད་ལ་དཀའ་ཐུབ་རྩིད་བུ་གྲུ་གུ་འདྲ་བ་ཞིག་བཀྱིགས་བྱུང་།སྤྲང་པོ་མིའུ་ཐུང་དེས་ལག་སྒྱིང་ཞིག་བྱས་ཏེ‘‘གྲལ་གདོང་གི་སྐུ་མདུན་ལ་ཁྲིད་ཅིག’’ཅེས་བཤད་པ་དང་། སྤྲང་ཚོགས་ཀྱིས་དཀའ་ཐུབ་རྩིད་བུ་ནི་་་་གཡས་དྲུད་གཡོན་དྲུད་བྱས་ཏེ་ཐོག་ཁང་དེའི་ནང་ལ་ཁྲིད། སྣུམ་སྒྲོན་མང་པོ་དུས་གཅིག་ལ་བཀར་བྱུང་། དཀའ་ཐུབ་རྩིད་བུས་ཁང་བའི་ནང་ལ་ཞིབ་ལྟ་བྱས་ཚེ། དེ་ནི་དཀྱིལ་ཀ་ཡོད་པའི་ཁང་བ་གྱན་བཞི་ཅན་ཞིག་ཡིན་ལ། བན་ཤིང་དང་མཐིལ་ཤིང་ལྡན་པའི་ཁང་བའི་གྲལ་མགོ་ན་ཅོག་ཙེ་ཚོན་རིས་མ་ཞིག་ཡོད་པ་དང་། ཅོག་ཙེ་དང་བན་ཤིང་བར་གྱི་ར་སྟན་སྟེང་ན་སྤྲང་རྒན་རལ་བ་འཕྱིངས་ཤིང་སྨ་ར་གཟེངས་པ་ཞིག་གིས་མགོ་བོ་སྤྲང་དབྱུག་ཅིག་ལ་སྔས་ཡོད་པ་དང་། ལག་པས་ཆང་རྫིའུ་ཞིག་ལ་འཇུས་ནས་སྔུར་བ་འབྲུག་སྒྲ་ལྡིར་ལྡིར་བྱེད་བཞིན་ཉལ་འདུགདཀའ་ཐུབ་རྩིད་བུས་སྤྲང་ཚོགས་ཀྱིས་སྤྲང་རྒན་དེའི་གཉིད་དཀྱོགས་པར་དོགས་ནས་སྡོད་པ་ལ་བལྟས་ན་ས་དམར་གྱིས་ལས་པའི་སྐུ་བརྙན་ཁྱུ་གཅིག་ལས་བལྟ་རྒྱུ་མི་འདུག ད་གང་ལྟར་ཀྱང་བདག་གིས་ཁ་མ་གྲགས་ན་གཅིག་གིས་ཀྱང་ཁ་གྲག་མི་སྲིད་སྙམ་སྟེ། གློ་ལུ་འགའ་བྱས་ནས་མགྲིན་པ་ཞིག་བསལ་རྗེས‘‘བྱ་ལམ་ལ་འགྲོ་གི་མེད་དུས་གཅིན་བཏང་བ་བརླ་སྒང་ངོ་རེད་ཟེར་བ་དེ་ཅི་མ་བདེན། ས་མདོ་སྨད་ནས་ཡོང་བའི་སྟག་ཤ་ར་ཞིག་སྟོད་ཉི་མ་ལྷ་ས་རུ་སྤྲང་ཚོགས་ཀྱི་ལག་ལ་ལྷུང་རྒྱུ་རེད་ཟེར་ན་སུ་ཞིག་གི་རྣ་ལ་འགྲོ། ད་གང་ལྟར་ཀྱང་ཁྱོད་ཚོས་བདག་གི་ཤུན་ལྤགས་བཤུས་ན་ཨ་ཁུ་ཀླུ་འབུམ་གྱིས་ཀྱང་ཁྱོད་ཚོ་ཁ་རོག་གེར་མི་བསྐྱུར་ཁོ་ཐག་ཡིན’’ཞེས་སྐད་མགོ་ཇེ་མཐོར་བཏང་ནས་བཤད་དོ།—108—

མིག་ཤེལ་གྱོན་པའི་ཁང་རྩེགམིག་ཤེལ་གྱོན་པའི་ཁང་རྩེགལྗང་བུ།མི། སྙན་ངག་གི་དོན་སྙིང་གིས་གཞིས་ཆགས་པ།—(འཇན་མན3ཧེས་ཏེ་ཀེར།འགྲོ་བ་མིའི་རིགས་འདི་རྩྭ་ཆུ་འཚོལ་སྙེགས་ཀྱི་འབྲོག་ལས་ནས་ཁང་་་གཞིས་སུ་གཏན་སྡོད་བྱུང་བ་ནི་མདུན་སྐྱོད་ཐེངས་ཤིག་གི་མཚོན་བྱེད་ཡིན་པར་སུས་ཀྱང་ཐེ་ཚོམ་འཛིན་མི་སྲིད་ལ། ཁང་གཞིས་དང་ཁང་གཞིས་ཚོགས་པ་ལ་བརྟེན་ནས་གྲོང་དང་གྲོང་ཁྱེར་གྱི་ཁོ་ལག་འདི་བྱུང་བ་ཡང་མདུན་སྐྱོད་ཐེངས་ཤིག་ལོས་ཡིན། གནའ་བོའི་འཇེབ་ཀྱི་གཏོར་དབྱིབས་མཆོད་རྟེན་ནམ་རོམ་གྱི་གླུ་གར་ཚོམས་ཁང་། དེ་བཞིན་རྡོ་རྗེ་གདན་གྱི་འཛུགས་སྐྲུན་དང་རྒྱ་ནག་ལྕགས་རི་རིང་བོའི་གཟི་དཔལ། འཛུགས་སྐྲུན་གྱི་དེབ་ཐེར་ལ་རིམ་པ་བ་ཞིན་བསྟར་བའི་ས་རྡོ་ཡི་ཕུང་བོ་འདི་དག་མི་རྣམས་སྤོབས་པ་སྐྱེ་ཐུབ་པའི་རྒྱབ་རྩ་བཙན་པོ་ཡིན་ལ། མིའི་རིགས་རང་ངོས་ཀྱི་འཕེལ་རྒྱས་དང་འགྲོགས་པའི་བློ་གྲོས་དང་ངལ་རྩོལ་གྱིས་བདེན་དཔང་ཡང་ཡིན།གནའ་བོའི་དུས་ཀྱི་མི་རྣམས་རང་བྱུང་ཁམས་ཀྱི་ས་རྡོ་རི་བྲག་གཙང་ཆུ་ནགས་ཚལ་དང་ཧ་ཅང་ཉེ་བས་ན། འཛུགས་སྐྲུན་གྱི་རྒྱུ་ཆའང་དྲོད་འཇམ་དང་ལྡན་ལ། མི་གཤིས་ཀྱི་བབ་དང་བསྟུན་པ་ཞིག་ཡིན་པ་མ་ཟད། བེད་སྤྱོད་ཀྱི་རིན་ཐང་དང་མཛེས་དསྙོད་ཀྱི་རིན་ཐང་དེ་རང་བྱུང་ཁམས་ཀྱི་ངོ་བོར་—109—

དྲི་བཟང་ཐུལ་བའི་སྨན་ལྗོངས།ཐིམ་པ་ཞིག་ཡིན་པས། འཛུགས་སྐྲུན་ནི་མི་དང་རང་བྱུང་ཁམས་བར་གྱི་་འབྲེལ་ཟམ་ལྟ་བུར་ཆགས་ཤིང་། ཁང་རྩེག་རེ་རེ་དང་མཁར་གྱང་དུམ་པ་ཚང་མ་མི་དང་མིའི་བར་གྱི་ཟོལ་བྲལ་བབ་ཆགས་ཀྱི་དུང་སེམས་བཅོས་མིན་ཇི་བཞིན།མཉེས་གཤིན་དང་བདེ་དྲོད། འཇམ་བག མ་བཅོས་པ་བཅས་ཀྱི་རྣམ་པའི་ངང་གནས་ཐུབ་ཡོད། གནའ་བོའི་འཛུགས་སྐྲུན་ཐ་དག་གི་མདུན་དུ།བདག་ལ་རང་ཡུལ་དུ་ལོག་འོང་བའི་སྣང་བ་ཞིག་སྟེར་ལ། མཁར་གྱང་དང་ཕོ་བྲང་གི་མདུན་དུ་ངས་མིའི་རིགས་ཀྱི་བྱིས་པའི་དུས་ལ་བྱུང་བའི་སེམས་འགྱུ་ཐ་དག་ལ་འཐམ་འཁྱུད་བྱ་ཐུབ།ལག་རྩལ་གྱི་རྐྱེན་གྱིས། ཨེ་ཤ་ཡའི་སྤྱི་ཚོགས་ཀྱི་སྒྲིག་གཞི་འདི་ཐལ་བའི་ཐ་གུ་ཇི་བཞིན་རླུང་གིས་སྤུར་ལ། ‘‘གསར་བ’’ཐམས་ཅད་ད་ལྟ་མི་རྣམས་ཀྱི་ལྟར་སྣང་གི་བློ་ངོས་སུ‘‘རྙིང་བར’’གྱུར་དང་འགྱུར་བཞིན་པ་མ་ཟད། རིགས་རྒྱུད་དུ་མའི་སྐད་ངག་གི་ངོ་བོ་འགྱུར་དུས་འདིར། ཁོ་བོ་གྲོང་ཁྱེར་ཆེན་པོའི་རྣོ་ལྕགས་དང་ཨར་འདམ། འགྱིག་སོབ། གློག་སྐུད། འཕྲུལ་འཁོར་གྱི་ཀློང་དུ་རྡུལ་ཕྲན་ཕྱོགས་ཀྱི་ཆ་མེད་ལས་ཆུང་བའི་ཚུལ་གྱིས་ཐིམ་དུས། མིག་ཤེལ་གྱོན་པའི་ཁང་རྩེག་ཚར་དུ་དངར་བའི་ངོ་མཚར་ལྟས་འདི་མཐོང་།དྲང་མོར་བཤད་ན། ཁོ་བོས་ཁ་བྱང་གི་གཤམ་དུ་དྲངས་ཡོད་པའི་་་འཇར་མན་པ་ཧེས་ཏེ་ཀེར་གྱི་གསུང་དུམ་དེའི་དོན་སྙིང་ལ་ཡང་བསྐྱར་བསམ་བློ་མི་གཏོང་ག་མེད་བྱུང་། མི་ཚོགས་ཆེན་པོའི་ཁྲོད་ནས་མི་ཚོགས་ཆུང་བར་བསྙེགས་ཤིང་། མི་ཚོགས་ཆུང་བ་ནས‘‘གྲོགས་པོ’’ཞེས་པའི་ཚོགས་པ་ཞིག་སྙེག་སྐབས། སློབ་གྲོགས། ལས་གྲོགས། མཛའ་གྲོགས། དགའ་གྲོགས།བཟའ་གྲོགས་སོགས‘‘གྲོགས’’འདི་དག་གི་ཚོགས་པའི་ཁྲོད། རྒན་གཞོན།མཛངས་བླུན། ཕོ་མོ། ཉེ་རིང་གི་ཚོགས་པ་ཞིག དེ་ལས་ཀྱང་ལུས་ནི་གྲོང་ཁྱེར་ན་གནས་ཀྱང་སེམས་པ་འབྲོག་ཐང་ཞིང་ཁ་རུ་ལུས་པའི་སྤུན་ཟླ་ཚོ།—110—

མིག་ཤེལ་གྱོན་པའི་ཁང་རྩེགགདོང་ལ་བར་ཐག་འབྱེད་བྱེད་ལྟ་བུའི་སྐག་རྩི་དང་ཐལ་དཀར་བྱུགས་ཀྱང་སེན་བར་ནས་ནག་དྲེག་མངོན་པའི་སྤུན་ཟླ་མོ་ཚོ། ལུས་སེམས་ངག་གསུམ་གྲོང་ཁྱེར་སྲིབས་ལ་མཁའ་དབུགས་བཞིན་ཐིམ་བཞིན་པའི་སྤུན་ཟླ་བུ་དང་བུ་མོ་ཚོ།ངག་ནས‘‘ཨ་ཁུ’’དང‘‘ཨ་ནེ’’‘‘ཞེ་ཞེ’’(ཐུགས་རྗེ་ཆེ)ཟེར་མཁན་གྱི་ངོ་གདོང་སྐྱེར་སྐྱ་དག་་་་་་སྨྱོ་ཧམ་གྱི་གྲོང་ཁྱེར་འདིའི་ལུས་སྟོབས་ཆེས་ཆེ་བ་ནི་ཁང་རྩེག་མཐོ་ཤོས་དག་ཡིན་ལ། དེ་ནི་སྟོབས་ཤུགས་དང་ང་རྒྱལ། བློ་གྲོས་དང་ལག་རྩལ་གྱི་མཚོན་བྱེད་ཀྱང་ཡིན། ཁང་རྩེག་འདི་དག་བརྩེ་སེམས་བྲལ་བའི་མི་གསོད་ལག་དམར (ང་ཚོས་གློག་བརྙན་ལས་མཐོང་བའི་ལག་དམར) ཇི་བཞིན།མིག་ཤེལ་ཇ་མདོག་གམ་གནམ་མདོག་རེ་གྱོན་ནས་ཁྲོ་གཏུམ་དང་ཁྲེལ་མེད་ཀྱི་རྣམ་པས་ཚོགས་པ་དང་ཚོགས་པ་སྦྲེལ་བའི་མི་རྣམས་ལ་ལྟ་རྟོག་བྱེད་ཀྱིན་འདུགམིག་ཤེལ་ཆེན་པོ་དེའི་འགེབ་སྲུང་འོག་ཏུ་མིག་ཟུང་ཆུང་ཆུང་ཁྲི་མ་འབུམ་གྱིས་ཀྱང་ཁྱོད་ལ་ལྐོག་ལྟ་བྱེད་ཀྱིན་འདུག ཁྱོད་ཀྱི་ཁ་ཟས་དང་སྐྱིད་སྡུག ཁྱོད་ཀྱི་བདེ་ཐང་དང་འགྲོ་སྡོད་ལ་གཟིགས་སྐྱོང་གནང་མཁན་དེ་ཁྱོད་རང་ཉིད་ལས་སུ། རང་བྱུང་ཁམས་ཀྱི་སྤྲིན་པ་དང་རི་བྲག གཙང་ཆབ་དང་ནགས་ཚལ།སྤང་ལྗོངས་དང་མེ་ཏོག་གང་ལའང་འབྲེལ་བ་མེད་པའི་གྲུ་བཞི་ནར་མོའི་ངོ་གདོང་འདི་ཚོ་མ་གཞི་སུ་ཡི་ངོ་གདོང་ཡིན། བརྩེ་བྲལ་ཁྲེལ་འདས། ཐོད་གཉེར་གྱི་མདུད་པ་མཁྲེགས་པའི་རྩེག་རིམ་རེ་རེའི་འོག་ཏུ་མིག་ཤེལ་གྲུ་བཞི་གྱོན་པའི་ཁང་རྩེག་འདི་དག་གི་སྦུབས་སུ། ཁྱིམ་མཚེས་ཕན་ཚུན་རུས་མིང་ཡང་མི་ཤེས་པའི་བཟའ་ཟླ་གཉིས་ཏེ། བཟའ་ཟླ་གཉིས་དང་བུ་ཕྲུག་གཅིག་རེ།ཡང་ན་རྒས་འཁོག་རབས་ཆད་ཅིག གཅིག་མང་དུ་ཕྱིན། གཞན་ཞིག་ཉུང་དུ་འགྲོ་བའི་འཁོར་སྐྱོད། རེས་མོས། འཁོར་ལོ་ལྟར། ཟོ་ཆུན་གྱི་འཁོར་ལོ་བཞིན་སྐྱོད་པའི་ལས་འབྲས་སམ་དགེ་སྡིག རེ་སྙེག་དང་ཡིད་ཆད་་་་་་—111—

ང་རང་སྡོད་མྱོང་བའི་སྦྲ་གུར་དེ་དང་ཨ་མའི་སློག་རལ། ཐག་རིང་གི་སྤྱང་ཚོགས་དང་ལུག་ཁྱུ། གངས་རི་དང་མཚེའུ་འགྲམ་གྱི་མེ་ཏོག་སྣ་བརྒྱ།ཨར་འདམ་གྱི་གཞུང་ལམ་ངོས་ནས་བཞུར་གྱིན་ང་རང་ལ་དངངས་སྐྲག་སྐྱེས་པ་འདི་སུ་ལ་ཞུ། ང་དང་འདྲ་བའི་མི་རྣམས་ལས་གྲུབ་པའི་ཚོགས་པ་འདི།ཁང་རྩེག་གི་མིག་ཤེལ་མདུན་དང་རྒྱབ་ཏུ། རང་གིས་རང་ལ་མཆོད་པའི་མར་མེ་བཞིན་ཞི་བར་གྱུར། མེད་པར་གྱུར། དུས་ཚོད་བཞིན་ཤུལ་མེད་དུ་གྱུར།

སྟོང་བསམ།སྟོང་བསམ།ལྗང་བུ།རྨི་རྣམས་ཀྱིས་རྟག་པར་ཕུགས་བསམ་དང་སྟོང་བསམ་གྱི་དབྱེ་བ་གསལ་ཁ་ཐོན་པ་ཞིག་ཁྱོད་ལ་འགྲེལ་བཤད་བྱ་ཐབས་མེད་དེ། རྒྱུ་མཚན་ནི་ཁོ་རང་ཚོས་འཚོལ་སྙེག་བྱེད་ཀྱིན་པའང་ཡང་སྙིང་རིགས་གང་དུ་གཏོགས་པ་རྟོགས་ཐབས་བྲལ།གལ་ཏེ་ཁྱོད་རང་ལས་སྐལ་གྱི་བདག་པོའི་དབང་དུ་གྱུར་བ་ཞིག་ལ་རློམ་ཚེ།ཚེ་རབས་དུ་མའི་སྔོན་ནམ་ཡང་ན་ཁྱོད་རང་འཇིག་རྟེན་འདིར་སླེབས་པའི་ཉིན་དེ་ནས་བཟུང་འབྱུང་འགྱུར་གྱི་མདུན་ལམ་གཏན་འཁེལ་བྱས་ཚར་ལ། གལ་ཏེ་ཁྱོད་རང་རང་གི་བློ་གྲོས་དང་ནུས་པར་རློམ་ཐུབ་པ་ཞིག་ཡིན་ཚེ་ཕུགས་་བསམ་དང་སྟོང་བསམ་རེས་མོས་ངང་ཁྱོད་ཀྱི་མི་ཚེའི་བཤུལ་གྱི་ལམ་ཚད་རྡོ་རིང་དུ་འགྱུར་སྲིད།ཕྲན་གྱི་རྩོམ་ཡིག་དང་པོ་ནི་ལོ་བཅུ་བདུན་དུ་སོན་དུས་ཚགས་པར་སྟེང་དུ་བཀོད་མྱོང་ལ། སྐབས་དེར་རྩོམ་པ་པོ་ཞིག་གིས། ‘‘ཅི་ནུས་ཀྱིས་སྙན་གྲགས་ཀྱི་ཕྱིར་དུ་རྩོམ་ཡིག་འབྲི་དགོས’’ཞེས་སྙིང་ཉེ་བའི་ངང་སྐུལ་འདེད་ཀྱང་བྱས་པས། ཕྲན་གྱིས་འབྱུང་འགྱུར་གྱི་རང་ཉིད་ནི‘‘སྙན་གྲགས་ལྡན་པའི་རྩོམ་རིག་པ’’ཞིག་ཡིན་པའི་སྟོང་བསམ་འཆང་མྱོང་། སྟོང་བསམ་གྱི་མེ་ལྕེ་ཇེ་ཆེར་་་མཆེད་པ་དང་བསྟུན་ནས་ང་རང་གོ་མེད་ཚོར་མེད་ངང་ལྷུག་རྩོམ་ཆུང་ཆུང་ཞིག་—113—

དྲི་བཟང་ཐུལ་བའི་སྨན་ལྗོངས།ལེགས་སྐྱེས་ལ་བརྫུས་ཏེ་རྩོམ་རིག་ཅེས་པའི་ཕོ་བྲང་གི་སྒོ་འགྲམ་དུ་སླེབས།སྐབས་དེར། ཕྲན་གྱི་གོ་བ་ལེན་སྟངས་ལ་རྩོམ་རིག་པ་ནི་ཉམས་མྱོང་དང་འཇིག་རྟེན་གྱི་ཤེས་བྱས་ཕྱུག་པའི་རྒན་པོ་ཞིག་དང་འདྲ་བར། ཀུན་གྱིས་་དགའ་བསུ་དང་དང་ལེན། གུས་བཀུར་བཅས་བྱེད་ལ། དེ་ནི་ལམ་སྟོན་གྱི་སྒྲོན་མེ་དང་ཀུན་མཁྱེན་གྱི་སློབ་དཔོན་བཞིན། གཞན་ལ་སློབ་གསོ་དང་་་བསླབ་བྱ་གཏོང་མཁན་ཏེ། དེའི་སྨྱུག་འོག་ནས‘‘ལེགས་བཤད’’ཀྱི་མེ་ཏོག་དགོད་ཅིང་། དེའི་ཚིག་སྒྲོས་ལས་མུན་སེལ་གྱི་ཉི་འོད་འཚེར་ཐུབ་སྙམ།ལོ་བཅུ་དགུ་ནས་བཟུང་། ཕྲན་གྱིས‘‘རིགས་སུ་གྱུར་པ་ཕྱོགས་སུ་ཆད་པའི’’མོས་མཐུན་འགའ་དང་མཉམ་དུ་སྣུམ་པར་དུས་དེབ་རིགས་གཉིས་བཏོན་མྱོང་ལ། སྟོང་བསམ་དེ་མཐར་ཐུག་གི་དད་པར་བཟུང་ནས། སེམས་སུ་རང་ཉིད་ནི་སྐྱོ་གདུང་གི་བླ་སྲོག་ཀུན་གྱི་མགོན་སྐྱབས་དང་། བདེ་སྐྱིད་སྐྱེ་བོ་ཀུན་གྱི་གཉེན་བཤེས་སུ་སྒོམ་ནས། ‘‘རྒྱ་ཆེ་བའི་འགྲོ་དོན་མཛད་མཁན’’གྱི་སྐྱེ་བོའི་བཞུགས་གྲལ་དུ་རང་ལ་ཡང་སྡོད་གནས་ཡོད་སྙམ་པའི་སྤོབས་པ་ཡ་མཚན་ཞིག་གིས་བྲང་ཁ་གཏམས་སོང་། ད་ལྟ་ཕྱིར་འདང་བརྒྱབ་ན་སྤོབས་པ་ཡ་མཚན་དེ་ནི་སྟོང་བསམ་གྱི་ཝུ་བ་ལས་མ་འདས།ཏག་ཏག་སྟོང་བསམ་དེས་ཕྲན་སློབ་འབྲིང་གི་དགེ་རྒན་ཚད་ཐུབ་ཅིག་བྱེད་པའི་གདམས་གསེས་དེ་བཅོམ་ལ། ལྟོ་འདུན་ཅན་ལ་ཁ་ཟས་ཞིམ་པོ་དང་ཆང་འདུན་ཅན་ལ་བདུད་རྩི་བསིལ་མ་བཤམས་པ་ལྟ་བུའི་སྟོང་བསམ་གྱི་བསླུ་བྲིད་དེས། ང་རང‘‘གང་ལ་ཐོན་ན་ཡུལ་དང་། ཆུ་ཁར་ཐོན་ན་ཇ’’ཡིན་པའི་ཡུལ་གྱར་པ་ཞིག་ཏུ་བཟོས་ཤིང་། ‘‘ལག་པ་རུམ་དང་ཅ་ནི་མཆན’’གྱི་སྤྲང་པོ་ཞིག་ཏུ་བསྒྱུར།སོས་དལ་ངང་མཇལ་སྐོར་དུ་འགྲོ་ཞིང་། ལྷོད་གཡེང་སྒོས་ཇ་ཁང་དུ་སྡོད་པ། ད་རུང་བག་ཕེབས་ཀྱི་གླུ་གར་ལ་རོལ་བའི་སྐྱེ་བོའི་ཚོགས་ཀྱིས་ངའི་—114—

སྟོང་བསམ།སྟོང་བསམ་གྱི་ཡོལ་གོར་དོན་སྙིང་སྣོན་ཐུབ་ཆེད་དམ། ཡང་ན། སྔོ་་་་་་་བསངས་ཀྱི་ནམ་མཁའ་དང་གངས་དཀར་གྱི་གཟི་བྱིན། སྤང་ལྗོངས་ཀྱི་རྒྱ་ཁྱོན་སོགས་ཀྱིས་ངའི་སྟོང་བསམ་གྱི་སྒྲོན་མེར་མར་ཁུ་ཙམ་སྣོན་ཐུབ་པའི་ཆེད་དུ་དེ། ང་རང་ཡུན་རིང་ལ་དམིགས་མེད་དུ་འཁྱམ་ལ། ཐ་ན། གློ་བུར་སྤྲོ་བ་འཕེལ་བའི་རང་སྣང་རང་བཟིའི་སེམས་འགྱུ་ཞིག་ལ་བརྟེན་ནས་མི་ཚེ་འདི་་འགྲུལ་སྐྱོད་ཀྱི་འཕྱོ་འགུལ་ལ་བཅོལ་བའི་འཆར་གཞིའང་བཟོས་མྱོང་།ང་རང་སྤྱི་སྒེར་གང་རུང་གི་མཐུན་རྐྱེན་སྣ་ཚོགས་ལ་བརྟེན་ནས། ཆོལ་ཁ་གསུམ་གྱི་དཀྱིལ་སྙིང་དུ་གྱུར་པའི་ས་ཁོངས་ཕལ་ཆེར་གྱི་མགྲོན་པོར་གྱུར་མྱོང་ལ། དཔེ་སྒམ་གྱི་ནང་དུ་ཟིན་ཐོའི་འབྲི་དེབ་བརྒྱད་དགུ་ཞིག་ཉར་ཡོད་ནའང་།རང་རློམ་དང་བླུན་རྨོངས། རྒྱན་ཆ་དང་དབུལ་ཕོངས། གླུ་གར་དང་སྡུག་བསྔལ་སོགས་རེ་རེ་བཞིན་ངོ་མཚར་ཞིང་ཡི་མུག་པའི་ཁ་སྤྲོད་དུ་ལངས་པའི་ས་གཞི་འདིའི་མཛེས་སྡུག་ལྡན་པའི་སྣོད་བཅུད་ཀྱི་འགལ་འདུ་སེམས་ཐེངས་རེར།སྟོང་བསམ་དེ་ཡང་ཉི་འོད་འོག་གི་ཁ་བ་བཞིན་ག་ལེ་ག་ལེར་སྨུག་སྤྲིན་རབ་རིབ་དང་རླངས་པ་བན་བུན་དུ་འགྱུར་གྱིན་འདུགསྟོང་བསམ་དེའི་དྲིན་ལ། ང་རང་སྔར་ལྟར་ཚེ་སྲོག་གི་བགྲོད་ལམ་སྟེང་སྐྱོད་ཐུབ་པ་བྱུང་ལ། གསལ་བོར་བཤད་ན། སྟོང་བསམ་གྱི་ཕྱོགས་སྟོན་འཁོར་ལོ་དེའི་རྐྱེན་གྱིས། ད་ལྟའི་བར་དུ་ང་ལ་ཐང་ཆད་ཅིང་སེམས་ངལ་བའི་ཚོར་བ་མ་བྱུང་།འོན་ཀྱང་། ད་ལྟ་ངས་གཞི་ནས་ཤེས་པ་ནི། སྟོང་བསམ་ནི་ནམ་ཡང་སྟོང་བསམ་ཡིན་ལ། སྟོང་བསམ་དེ་མངོན་འགྱུར་འབྱུང་བའི་ཉིན་མོ་ནི་ཚེ་ཡི་འདུ་བྱེད་སྟོང་བའི་སྐད་ཅིག་མ་དེ་ལ་རང་ལ་ནོངས་འགྱོད་མི་སྐྱེ་བ་དེ་རེད།སྟོང་བསམ་དེ་འོད་སྣང་བཞིན་ཡལ་གྱིན་པའི་རྐྱེན་གྱིས། ངའི་རྩོམ་རིག་གི་ཕོ་བྲང་དེ་ཡང་ཉིལ་ཟིན་ལ། ད་ལྟ་ངས་རང་གི་ལས་ཀ་སྟེ་རྩོམ་རིག་—115—

དྲི་བཟང་ཐུལ་བའི་སྨན་ལྗོངས།ཅེས་པར་བསམ་བློ་གཏོང་ཐེངས་རེར། ལག་རྩལ་མི་དམན་པའི་ཤིང་བཟོ་དང་མགར་བའམ། སྤོ་ལོ་དང་མིག་མངས་རྩེད་པར་མཁས་པའི་ལུས་རྩལ་པ།ཡང་ན་སོ་ནམ་དང་གསོ་སྐྱོང་ལ་བྱང་བའི་ཞིང་པ་དང་རྫི་བོ་སོགས་དྲན་གྱིན་འདུག་པས། ཤོག་དཀར་གྱི་ས་ཞིང་ངམ་སྤང་ལྗོངས་ལ་ཡིག་འབྲུའི་ས་བོན་གཏོར་ཞིང་ལུག་ཁྱི་འཚོ་བའི་རྩོམ་པ་པོའང‘‘སྲིད་པ་རྒན་པོ’’མིན་ལ། ཐམས་ཅད་མཁྱེན་པའང་མ་ཡིན་པ་རྟོགས་བྱུང་།ངའི་རྒྱུ་ནོར་འབའ་ཞིག་ནི་ཤོག་སྨྱུག་དང་ལག་རྩལ་ཕྲན་བུ། བསམ་བློ་ཉག་ཉོག་ཅིག་ཡིན་ལ། སྟོང་བསམ་གྱིས་ད་བར་དུ་ང་ལ་བཞག་པའང་དེ་ཙམ་ཡིན། །

ཁྲོམ་ལམ་དུ་འཕྲད་པའི་ཆར་བ།ཁྲོམ་ལམ་དུ་འཕྲད་པའི་ཆར་བ།བཀྲ་ཤིས་དཔལ་ལྡན།ཆུ་ཟངས་བྱུར་བུར་གང་ནས་ལུད་པ་ལྟར་གྱི་ཆར་བ་ཆེན་པོ་ཞིག་གློ་བུར་དུ་བབས་པ་དང་ཉི་མས་ཚ་བོར་གྱུར་བའི་ས་བཀྲག་གཞུང་ལམ་སྟེང་ནས་རླངས་པ་དང་སྦྲགས་དྲོད་མོག་མོག་གི་དྲི་སྨྲ་མི་ཤེས་པ་ཞིག་སྣ་ལམ་དུ་འཛུལ་འོངས།འར་སྒྲག་འུར་སྒྲ་དང་ཟང་ཟིང་ལང་ལོང་གི་ཁྲོམ་ལམ་ཧྲིལ་བོ་རྒྱ་ཇེ་ཆེར་སོང་བ་དང་ཕར་བཞུད་ཚུར་བཞུད་བྱེད་མཁན་དེ་དག་ཧ་ལམ་ཆར་ཆུ་དང་མཉམ་དུ་འོད་ཐིང་ཐིང་གི་གཞུང་ལམ་ནས་འདྲེད་དེ་ས་འོག་དོང་ལམ་ནང་འཛུལ་བ་བཞིན་ཇེ་ཉུང་དུ་སོང་ནས་རིམ་བཞིན་སྟོང་སང་སང་དུ་གྱུར་བས་ཆར་བ་འབབ་སྒྲ་རྣ་བར་གསལ་དུ་གསལ་དུ་སོང་། དབྱར་ཁའི་མཁའ་ཐོག་གི་གློ་བུར་འཇབ་རྒོལ་ཐད་མི་མང་ཆེ་བར་གྲ་སྒྲིག་མེད་པས་གཡས་གཡོན་གྱི་ཚོང་ཁང་དང་བཟའ་ཁང་དུ་ཆར་གཡོལ་བྱེད་མཁན་གྱིས་ཡོངས་སུ་ཁེངས་པ་དང་མགོ་བོ་རུབ་རུབ་ཀྱིས་གཞུང་ལམ་ཕྱོགས་སུ་བལྟས་ནས་སྡོད་ཚུལ་ནི་ཅི་ཞིག་གིས་མི་ཚོའི་ཡིད་དབང་འཕྲོག་པ་དང་འདྲ་ཞིང་། ཆར་བས་རློན་པ་ཆགས་ནས་རྗེས་སུ་འཛུལ་ཡོང་མཁན་ཚོས་མགོ་དང་གྱོན་གོས་སྟེང་གི་ཆུ་རྡེབ་རྡེབ་བྱེད་བཞིན་ནམ་མཁར་འཁང་ར་བྱེད་པ་དང་ཆར་གཡོལ་བྱེད་མཁན་མང་པོ་ཞིག་གི་འདྲེན་བྱེད་ལས་ཀྱང་སྒུག་མི་བཟོད་པའི་སྣང་བ་སྟོན་པས་དོན་དངོས་ཐོག་ལམ་བར་གློ་བུར་དུ་འཕྲད་པའི་ཆར་བ་དེར་མི་མང་པོ་ཞིག་གིས་མ་མོས་པའི་བཟོ་ལྟ་སྟོན་བཞིན་—117—

དྲི་བཟང་ཐུལ་བའི་སྨན་ལྗོངས།འདུགཆར་བ་ནི་ཞིབ་ལ་ཕྲ་བའི་མུ་ཏིག་གི་ཡོལ་བ་དང་འདྲ་བས་འཁྲིས་ཀྱི་་མཐོང་ལམ་ཡང་སྒྲིབ་གྲབས་བྱེད་པ་དང་ཆར་ཆུ་འཁྱིལ་བའི་ས་བཀྲག་གཞུང་ལམ་སྟེང་དུ་འབབ་ཚུལ་ནི་མེ་མདའ་སྦག་སྦག་གི་མདེའུ་རྒྱུན་མི་ཆད་པར་་་་དམིགས་འབེན་ཐོག་ཏུ་བབས་པའང་ཕྱེ་ལེབ་གྲངས་ལས་འདས་པས་དེ་གར་བྲོ་གར་འཁྲབ་པ་དང་མཚུངས།ཁོར་ཡུག་གི་སྒྲ་ཡོད་ཚད་ཆར་བའི་ཧར་སྒྲ་དང་འོག་ཆུའི་ཤག་སྒྲས་བཀབ་པ་དང་། ཐ་ན་རླངས་འཁོར་རྒྱུག་པའི་སྒྲ་ཡང་ཆར་བ་འབབ་པའི་སྒྲ་དང་འདྲེས་ནས་ཧར་སྒྲར་གྱུར།ལུས་ལ་སྣམ་བུ་ནག་པོའི་ཕྱུ་བ་ཕུ་མེད་དང་རྐང་བར་ལྷམ་ཟོན་གྱོན་ཞིང་མགོ་རས་ཉེབ་གྱོན་བརྒྱབ་པའི་བུད་མེད་དར་ཡོལ་ཞིག་གིས‘‘ཆར་བ་ཡག་པོ་ཞིག་བབས་སོང་། བདག་ཚོ་ཞིང་པའི་ཁུལ་ལ་ཆར་བ་མ་བབས་ན་གང་ཡང་ཡོང་གི་མ་རེད། ལྷ་སར་བབས་ཚེ་བདག་ཚོའི་ལུང་པར་ཡང་བབས་ཡོད་ཀྱི་རེད། བབས་ཡོད་ཀྱི་རེད’’ཅེས་ཆིག་ལབ་ཀྱི་ཚུལ་དུ་སྨྲས་པ་ཐོས་སྐབས་སྐོམ་པས་གདུང་བའི་ལོ་ཏོག་གིས་ཆར་གྱི་བདུད་རྩི་ངོམས་པར་འཐུང་བའི་ངང་ཚུལ་ལྷང་ལྷང་དུ་འཆར། ་འཁོར་གསུམ་རྐང་འཁོར་གཏོང་མཁན་ཁ་ཤས་འགྱིག་ཤོག་ཆེན་པོ་རེ་གྱོན་ཏེ་འཁོར་ལོ་སྟོང་པར་ཕར་འགྲོ་ཚུར་འོང་བྱེད་བཞིན་ཡོད་པ་དང་། ཉི་གདུགས་ཕུབ་པའི་གཞོན་ནུ་ཕོ་མོ་གཉིས་ནི་གོམ་པ་དལ་མོས་སྐྱོད་བཞིན་པའི་ངང་ཚུལ་ལ་བལྟས་ན་ཡུལ་ལྗོངས་ཡིད་དུ་འོངས་པ་ཞིག་ཏུ་སོས་དལ་གྱི་འཆམ་འཆམ་ལ་ཞུགས་པ་ལྟར་སྣང་།གཞུང་ལམ་སྟེང་དུ་རླངས་འཁོར་ཉུང་དུ་སོང་ནའང་དེ་དག་ཆར་ལ་་་གཡོལ་མི་དགོས་པས་བདལ་གཏོང་འཇིབ་ཆུང་དང་བཟོ་བཀོད་མཛེས་ལ་་་་་—118—

ཁྲོམ་ལམ་དུ་འཕྲད་པའི་ཆར་བ།གནས་ཐང་ཆེ་བའི་འཇིབ་ཆུང་མང་པོ་ཞིག་སྔར་བཞིན་ཆར་དཀྱིལ་དུ་ཧར་སྒྲ་དང་བཅས་རྒྱུག་བཞིན་པ་ནི་ཆར་གཡོལ་བྱེད་མཁན་གཡས་གཡོན་གྱི་མི་རྣམས་ལ་ངོམ་འཕྱར་བྱེད་པ་དང་འདྲ་ཞིང་། བདལ་གཏོང་འཇིབ་ཆུང་གླ་པ་རྒྱུག་མཁན་ཡིན་ནའང་བཟོ་བཀོད་མཇོས་པའི་འཇིབ་ཆུང་གཞན་དག་ནང་སྡོད་པ་ནི་ལོངས་སྤྱོད་ཡིན་པས་སྐབས་དེར་སྨོན་སེམས་སྔར་ལས་ལྷག་པ་སྐྱེས།རྐང་འཁོར་བཞོན་པའི་སྐྱེས་པ་ཞིག་གི་ཕྲུ་གུ་ཆུང་ཆུང་ཞིག་རྒྱབ་ཏུ་བསྐྱོན་ནས་ཆར་བའི་ཁྲོད་དུ་སྐྱོད་བཞིན་འདུག་ཅིང་། ཁོ་གཉིས་ལ་ཆར་གོས་གཅིག་རང་ལས་མེད་པ་དེ་ཕྲུ་གུར་གཡོགས་ཡོད་པས་སྐྱེས་པ་དེའི་གྱོན་ཆས་ཆ་ཚང་རློན་རྐྱང་ཆགས་པ་མ་ཟད་མགོ་བོ་ནས་བཞུར་བའི་ཆུ་ཨོག་མའི་འོག་ནས་བཞུར་བཞིན་ཡོད་པ་དང་། ཕལ་ཆེར་སློབ་གྲྭའམ་བུ་བཅོལ་ཁང་གྲོལ་ནས་ཕྲུ་གུ་བསུ་བར་སོང་བ་དང་ད་དུང་ནང་དུ་བྲེལ་བ་ཆེ་བའི་ལས་ཀ་ཞིག་ཡོད་ཀྱི་རེད།བཟོ་ལྟ་མཛེས་ལ་སྐྱིད་སྣང་དོད་པའི་འཇིབ་ཆུང་ཞིག་ཁོའི་འཁྲིས་ནས་ཧར་སྒྲ་དང་བཅས་བཞུད་པ་དང་ལམ་སྟེང་དུ་འཁྱིལ་བའི་ཆུ་འཐོར་ཚུལ་ནི་བརྙན་་འཕྲིན་ཐོག་རླངས་འཁོར་རྒྱུག་ཤུགས་འགྲན་པའི་ལྟད་མོའི་ནང་གྲགས་ཅན་རླངས་འཁོར་དེ་རིགས་ཆུའི་ནང་རྒྱུག་ཚུལ་ལྟར་ཧ་ཅང་མཛེས་པ་དང་ཁོའི་ལུས་ཐོག་ཏུའང་བྱིན་འབེབས་བྱུང་ཞིང་། སྐབས་དེར་ཁོའི་ངོས་ནས་བཤད་ན་ལུས་ཡོངས་རློན་པར་གྱུར་ཟིན་པས་རླངས་འཁོར་གྱིས་ཆུ་གཏོར་བས་ཕན་་་གནོད་མེད་མོད། ཁོ་མ་བཟོད་པར་དེའི་རྗེས་ལ་མཆི་ཞགས་ཤིག་འཕངས་ནའང་རླངས་འཁོར་དེ་སྔ་ས་ནས་ཐག་རིང་དུ་བཞུད་ཚར་བས་ཁོའི་མཆིལ་མ་ཆར་བའི་ཁྲོད་དུ་མི་མངོན་པར་གྱུར།ཆུང་དུས་བ་ཕྱུགས་འཚོ་སྐབས་ཆར་གོས་དང་ཉི་གདུགས་མེད་ནའང་སྣམ་བུའི་ཕྱུ་བའམ་སྣམ་བུའི་ཆར་ཁེབས་ངེས་པར་དུ་འཁྱེར་དགོས་པ་དང་།ཆར་བ་འབབ་སྐབས་གད་འོག་གམ་ཕ་བོང་འོག་ཏུ་གབ་ས་མ་རྙེད་ཚེ་སྣམ་གོས་—119—

༤ དྲིབཟངཐུལ་བའི་སྨན་ལྗོངས།མགོ་ལ་གྱོན་ནས་རང་སར་སྡོད་དགོས་པས་ན་རྣ་བར་ཐོས་པ་ནི་ཀོ་བ་ལྟར་རེངས་པོར་འགྱུར་བཞིན་པའི་སྣམ་གོས་སྟེང་ཆར་བ་འབབ་བཞིན་པའི་ཁྲོབ་ཁྲོབ་ཀྱི་སྒྲ་དང་བ་ཕྱུགས་ཀྱིས་ཟིལ་རྩྭ་ངོམས་པར་ཟ་བཞིན་པའི་ཧྲོབ་སྒྲ་ལས་ཅི་ཡང་ཐོས་རྒྱུ་མེད་པས་གཅིག་པུར་ལྗིད་ཏིག་ཏིག་གི་ཆར་ཁེབས་འོག་གཉིད་ལྕོག་རྒྱགས་གྲབས་བྱེད། གློ་བུར་དུ་རི་བྱིའུ་ཁྱུ་ཞིག་ཅིར་ཅིར་ཞེས་སྐྱོ་སྐད་ལྷང་ལྷང་འདོན་བཞིན་ཕར་ལྡིང་ཚུར་ལྡིང་བྱ་ཚུལ་ལ་བལྟས་ན་དེ་དག་ལའང་ཆར་གཡོལ་བྱེད་ས་ཞིག་མ་རྙེད་པ་ཡིན་གྱི་རེད།མི་མང་པོ་ཞིག་ཆར་བས་སྦངས་ན་ཆམ་པ་རྒྱག་གི་རེད་ཅེས་སྐྲག་སྣང་བྱེད་ནའང་ཁོ་བོ་ནི་དེ་ལ་ཡིད་ཆེས་ཀྱི་མེད། ཆར་བ་འབབ་པ་ནི་དབྱར་ཁའི་་གནམ་གཤིས་ཀྱི་ཆོས་ཉིད་ཡིན་པ་དང་ཆར་བ་མ་ཆད་པར་ཆར་གཡོལ་བྱས་ནས་བསྡད་ཚེ་ཆར་བ་ག་དུས་ཆད་མིན་ཚོད་མི་ཐིག་པས་བཀག་བྱད་དམ་པོ་མེད་པའི་ལྕགས་རྟ་དེ་བཞོན་ནས་ཆར་དཀྱིལ་དུ་སོང་བས་ཡུད་ཙམ་ལས་མ་འགོར་བར་གྱོན་གོས་རློན་རྐྱང་ཆགས་ནས་ཤ་ཆུ་འཕྲོད་པ་དང་མགོ་ནས་བཞུར་བའི་ཆུ་ཨོག་མའི་འོག་ནས་འབབ་བཞིན་འདུག་མོད། ཁྱིམ་དུ་སླེབས་སྐབས་ཆར་བ་ད་དུང་འབབ་བཞིན་ཡོད་པ་དང་ཆར་ཐག་ཆོད་སྐབས་མུན་པ་རུབ་ཚར་སོང་།—120—

ཉི་མ་དང་འགྲོགས་པའི་གླུ།ཉི་མ་དང་འགྲོགས་པའི་གླུ།ཨ་ལོ་རིན་ཆེན་རྒྱལ་པོ།གཅིགཡོད་ཚད་ཉི་མ་དང་འགྲོགས་ནས་བཞུད་པར་གྱིས་དང་། འོད་གསལ་ལ་འགྲོས་གདངས་དེ་མངའ་བས་རྐང་སྣེ་གཅིག་འོད་ལ་རེག་ཀྱང་སྲིད། སྐྱ་རེངས་ཁྲོད་ཀྱི་གོམ་སྒྲ་ཉི་མ་དང་སྦྲེལ་དུས། ངས་ལུ་གུའི་འབའ་སྐད་དེ་བཙལ་ཅིང་ཨ་སྔོན་གྱི་སྤྲིན་ཕུང་དང་གཡང་དཀར་གྱི་ཁྱུ་ཚོགས་རྣམས་རེ་རེ་དབྱངས་སུ་གྱེར་མྱོང་། སྐབས་དེ་ལ་བསམ་གཞིག་གི་བསིལ་ཆུ་སྤང་ཐང་ལ་ཐོར་ཞིང་ཉི་འོད་འོག་གི་གཏམ་རྒྱུད་ཡོད་ཚད་འོད་ཆེམ་ཆེམ་གྱི་འཇིག་རྟེན་ཞིག་ལ་གཏོགས་ཀྱང་སྲིད། ངས་རྫི་ལྕག་གི་སྟོབས་ལ་བརྟེན་ནས་སྤང་ཐང་གི་རླུང་འུར་དང་ཀླུ་སྒྲ། ཁ་བ་དང་མེ་ཏོག་གི་དྲི་བསུང་ཡོད་ཚད་གཟི་འོད་ཀྱི་ཕྱོགས་ལ་དེད་མོད།དམར་མདོག་གི་དབང་གིས་ཡོད་ཚད་འཁྱག་རོམ་བཞིན་དུ་ཞུ་ཞིང་མར་ཁུ་་བཞིན་དུ་འབར་བར་གྱུར། འབར་བར་གྱུར་བའི་རྩྭ་ཐང་ཡ། ཞི་བར་་་འགྱུར་བའི་གངས་རི་ཡ། ཐོག་མ་ནས་སྦར་བར་གྱིས་ལ་ཐོག་མ་ནས་ཞི་བར་གྱིས་དང་ཁྱོད་ལ་བཞིན་གསར་གྱི་ཞལ་རས་དང་ལྗང་མདོག་གི་རྨི་ལམ་ཞིག་ཡོད་ངེས། ཀྱེ། ཉི་མ་དང་འགྲོགས་པའི་བདག་གི་གླུ་སྒྲ། སྐད་གསེང་གི་རམ་འདེགས་མཛོད་དང་། གཟི་འོད་ཀྱང་གླུ་རུ་གྱུར་ནས་མེས་པོ་ཚོའི་མིག་ཆུ་དེ་བསྲེགས་པར་འགྲོ་ཡ།

དྲི་བཟང་ཐུལ་བའི་སྨན་ལྗོངས། ་གཉིས།ཉི་འོད་རི་རྩེ་ནས་ཐོན་ཞིང་ང་རང་སྦྲ་སྒོ་ནས་ཆས། ཉི་མ་དང་འགྲོགས་པའི་ང་རང་དཔེ་ཁུག་གིས་དྲོད་ཁུགས་པའི་ནང་ནས་མཚར་སྡུག་གི་ལམ་སྣེ་བསྲིངས་ཏེ་མདུན་ནས་མདུན་གྱི་ལམ་ག་འགྲོས་ལ་ཚད། རྔུལ་ཆུ་དང་འདྲེས་པའི་དཔེ་ཀློག་གི་ཉིན་མོར། ངས་རང་ལ་དྲི་ཚིག་གི་ཐོག་མ་དྲངས་ཤིང་དྲན་ཚོར་ལ་ཚོན་མདངས་ཀྱི་མེ་ཏོག་བཏུས་མྱོང་། ཉི་འོད་སྔར་ལྟར་འཚེར་ཞིང་དྲོད་གསུམ་འཁོར་ནས་སླེབས་ཟིན། མཛུབ་མོས་བྲིས་པའི་ས་སྟེང་གི་ཀ་མད་སུམ་ཅུས་ང་ལ་འཛུམ་བརྡ་གཏོང་ཞིང་སྐྱོར་ཀློག་གི་འཇིག་རྟེན་ཆུང་ཆུང་སྒོ་ལམ་གྱི་མདུན་ན་མཛེས་ཤིང་ཡིད་དུ་འོངས། མགོ་འཕང་མཐོ་རུ་བཏེགས་ནས་སྐད་གསེང་ཆེ་རུ་སྒྲོགས་དང་། ང་རང་ལ་སྦར་ཆོག་པའི་སེམས་ཁོང་གི་མེ་རི་ཡོད་དེ་འབར་སླ་བའི་བར་སྣང་གི་རང་དབང་ཡོད། ངས་མིག་ཆུ་ལག་མཐིལ་ལ་བླངས་ནས་སྟོབས་ཤུགས་ཀྱི་འབྱུང་ཁུངས་རིང་དུ་བཙལ། ཀ་མད་སུམ་ཅུའི་བསྟར་ཕྲེང་ཁྲོད་དུ། ཤེས་རབ་ཀྱི་སྦྲེལ་ཐག་དམ་དུ་འཁྱུད་ནས་མདུན་ཕྱོགས་ཀྱི་དམིགས་པ་གསར་དུ་འཚོལ་བཞིན་འོད་གསལ་ལ་བསྟོད་གླུ་ཤུར་ཤུར་ལེན། ངས་རང་གི་ཁ་ཕྱོགས་ལ་གླུ་སྒྲ་རྙེད་ཅིང་རང་གི་སྙིང་ཆུང་ལ་འཕར་སྒྲ་མཐོ་བ་ཐོས། དུས་དེ་ནས་ངས་རང་ཉིད་ཀྱིས་ཁུར་བའི་དཔེ་ཁུག་དེ་རེ་བ་ཡོད་ཚད་ཀྱི་ཡོད་ཚད་ཡིན་པ་ཚོར། ང་རང་ལ་མཚོན་ན་ཉི་མ་རི་རྩེ་ནས་སླེབས་པའི་དཔེ་ཀློག་གི་རོལ་དབྱངས་དེས་ཅི་ནས་ཀྱང་ཆོག་གོ །གསུམ།སྦྲ་འདབས་ཀྱི་ལྕི་བ་འཐུ་བཞིན་འབྲི་མོ་ཚོའི་གཡང་ཐག་འཐེན་ཐུབ་པ་ནས། ང་ལ་ཉི་མ་དང་འདྲ་བའི་ཟིལ་ཤུགས་ཡོད་ཀྱང་སྲིད་དེ། ལོ་ཟླ་གང་རུང་ཞིག་ལ་ཨ་མས་གནང་བའི་གནའ་གཏམ་ཡོད་ཚད་ནར་སོན་པའི་བེའུ་་—122—

ཉི་མ་དང་འགྲོགས་པའི་གླུ།བཞིན་དུ་རྩྭ་ཐང་གི་པང་ལ་ཐོར། ངས་མེ་ཏོག་སྙིམ་པ་གང་བཏུས་ནས་རང་གི་ལུས་ལ་མཛེས་སྡུག་གི་བཀྲགས་མདངས་བསྣན་ཡང་མེས་པོ་ཚོའི་འཛུམ་ཞལ་གྱི་ནང་དུ་ང་རང་ལ་མེ་ཏོག་ལྟ་བུའི་མཚར་སྡུག་བཀྲ། ངས་དབྱངས་སུ་གྱེར་བའི་རྫི་གླུ་ལ་ཞིམ་མངར་གྱི་མར་དྲི་བྲོ་བའམ་ངའི་མདུན་གྱི་སྤང་ཐང་ལ་ཉི་འོད་ཀྱི་རླངས་སྤྲིན་འཕྱུར་བས་ཡིན། ང་རང་ཉི་འོད་ཀྱི་དམར་ཞིང་ཚ་བའི་ཟེར་ཁུ་ལ་ཐིམས་ནས་སྐད་ཅིག་སྐད་ཅིག་ལ་ཡར་ནས་ཡར་ལ་འཕགས་ཤིང་ཆེ་ནས་ཆེ་རུ་བགྲོད། ངས་བགྲོད་སྟངས་ཡོད་ཚད་ལས་བདམས་གསེས་བྱས་ཤིང་འགྲོ་ལམ་ཡོད་ཚད་ལས་བགྲོད་སྟངས་བཙལ། ང་ཚོས་སྦྲ་ནག་དང་ལུག་ཁྱུ་ཐག་རིང་ནས་བསྐྱུར་ཞིང་ཉི་འོད་ཀྱི་སྟོབས་ལས་བྱུང་བའི་ཕུན་ཚོགས་གསར་དུ་རྙེད།དུས་དེ་ནས་ངས་རྩམ་དྲི་དང་འོ་ཞོ་གླེང་བཞིན་ཕ་ཡུལ་ལ་བཞུད་པའི་སྤྲིན་་དཀར་ལ་དམར་མདོག་གི་མིག་ཆུ་བཏང་མྱོང་། ང་རང་གདོད་མ་ནས་ཕྱོགས་མེད་དུ་རྒྱུ་བའི་སྤྲིན་ཕུང་ཞིག་ལགས་པས་ནམ་ཞིག་ལ་འཚོལ་སྙེགས་ཀྱི་མཐའ་ལ་སླེབས་ཤིང་ནམ་ཞིག་ལ་ཉི་འོད་དེ་རུམ་ནས་འགྲོ། ཀྱེ། ཡར་ནས་ཡར་ལ་འཕགས་པའི་འོད་གསལ་དང་ཆེ་ནས་ཆེ་རུ་འགྲོ་བའི་གངས་ལྗོངས། བདག་གི་བྲང་ཁོག་གཤགས་པར་གྱིས་ལ་བདག་གི་ཁྲག་རྒྱུན་གཏོར་བར་གྱིས། དྲོད་ཁོལ་སུམ་འཛོམས་ཀྱི་དུས་ཤིག་ལ་ངས་ཚེ་སྲོག་གི་མཆོད་པ་ཡོད་ཚད་ཁྱེད་ཀྱི་ཕྱིར་དུ་ཕུལ་ནས་ཁྱོད་དང་ལྷན་དུ་འཆི་སྲིད།བཞི།གལ་ཏེ་ཉི་འོད་ལ་བར་ཆད་མེད་ན། གལ་ཏེ་ཉི་འོད་ལ་དངངས་སྐྲག་མེད་ན། བྱེ་བ་སྟོང་ཕྲག་གི་རེ་སྨོན་བར་སྣང་ནས་འཚེར་ཞིང་སྣང་བ་འབུམ་ལྡན་གྱི་འབྱོར་ཕྱུག་གངས་ཐང་ལ་སྤྲོ་ངེས། དུས་དེ་ནི་འོད་ཀྱི་འབྱུང་ཁུངས་རྙེད་པའི་འཆར་ཀ་དང་། དུས་དེ་ནི་རྒྱལ་ཁམས་གཟི་ལ་ཐིམས་པའི་ངོ་མཚར་—123—

དྲི་བཟང་ཐུལ་བའི་སྨན་ལྗོངས།ཡིན། ང་ལ་མཚོན་ན་ཉི་འོད་འོག་གི་སྦྲ་གུར་དང་འོ་ཞོའི་བཅུད་ཀྱི་མར་ལོ།ད་དུང་འབྲོག་ཐབ་ཀྱི་ཟུར་ཞིག་ན་སྒྲོན་པའི་མཚན་མོའི་འོད་འཕྲོས་པའི་མཆོད་མེ། རྣ་ལམ་ནས་ཡལ་བར་དཀའ་བའི་ཨ་མའི‘‘སྒྲོལ་བསྟོད’’ཀྱི་གླུ་དབྱངས་རྣམས། ངའི་བསམ་གཞིག་གི་ཐོག་མ་ནས་མཐའ་མའི་བར་བསྲིངས་ཤིང་ངའི་ཡིད་སེམས་ཀྱི་གཏིང་ཤིག་ན་རྟག་བརྟན་གྱི་རྒྱུད་དུ་ཆགས་ཡོད། ཀྱེ་་བདག་དང་འགྲོགས་པའི་ཀླུ་སྒྲ། བདག་དང་འགྲོགས་པའི་ཉི་འོད། ད་དུང་ག་ཚོད་ཞིག་ནས་རྨི་ལམ་གསར་དུ་བསྒྲིགས་ཤིང་བར་སྣང་འདོམས་ཚད་དེ་་བཞུད་དགོས་ཨང་། ང་ལ་བང་འགྲོས་ཀྱི་སྟོབས་ཤུགས་དང་མདུན་སྐྱོད་ཀྱི་སྤོབས་པ་སྩོལ་རོགས། ང་ཚོས་འོད་ཟེར་སྤྱི་བོར་བཏེགས་ནས་མ་འོངས་པའི་མུན་པ་བཅོམ་ནས་འགྲོ། ང་ཚོས་ཉི་རྨ་འི་ལ་རྒྱ་བསྟོད་བཞིན་འཇིག་རྟེན་དྲོད་ཀྱིས་གསོ། ང་ཚོས་ལྗང་མདོག་གི་ཁྲོད་ནས་འོད་ཟེར་གྱི་བཞུད་ལམ་བསྙེགས་ནས་འགྲོ། ཀྱེ། གླུ་ཞིག་ལོངས་དང་། ཕ་ཡུལ་གྱི་ཕྱིར་དུ་དཔུང་བ་གཤིབ་ནས་འོད་ཟེར་གླུ་རུ་ལེན་ཡ། ་ལྔ།སྔ་ཕྱི་གང་ལ་བལྟས་ཀྱང་འོད་ཟེར་ལ་ཉེ་རིང་མེད། ཤར་ནུབ་གང་ལ་བཞུད་ཀྱང་ཉི་འོད་ལ་བྲི་གང་མེད། གཙང་བོ་དང་གངས་རི། ཕོ་བྲང་དང་རྡོ་རིང་། ཡོད་ཚད་ཉི་འོད་འོག་གི་ལོ་རྒྱུས་གསོན་པོ་སྟེ། སྤྲེའུ་དང་བྲག་སྲིན་འདུ་བའི་རྩེད་ཐང་གི་གཏམ་རྒྱུད་ནས་འཛམ་གླིང་ས་ཡི་དཀྱིལ་འཁོར་ལ་དཔུང་འཇུག་བྱེད་པའི་འཐབ་རྔ་དེ་དག རུལ་དུ་མ་གྱུར་བའི་ཁྲག་དྲོན་ནང་གི་ཕ་རྒྱུད་ཀྱི་དེབ་ཐེར་ལ་བརྐོས་ནས། ཉི་འོད་ཀྱི་མཐོ་རླབས་འཕྱུར་བའི་དུས་་ཚིགས་ཀྱི་དགའ་སྟོན་ལ་གཏན་དུ་རོལ་སྲིད། ངས་མི་རྒྱུད་ཀྱི་ཐོ་འགོད་ལ་མིག་ཆུས་བསྟོད་བཞིན་སེམས་ཁོང་ཁྲག་གིས་བཀྲུས་པ་གྲངས་མེད་ཀྱང་ཤ་དང་རུས་—124—

ཉི་མ་དང་འགྲོགས་པའི་གླུ།པའི་བརྩེ་དྲོད་ལས་ཡང་ནས་ཡང་དུ་གསོས་པ་ཉི་འོད་དང་འདྲ་བའི་དམར་མདོག་གི་སྙིང་ཆུང་འདི་ལགས་ཏེ། མེས་པོའི་སྦྲ་གུར་ལས་བུད་དེ་རྒྱང་རིང་གི་ས་མཐར་ཉུལ་ནའང་ངོ་མཚར་དང་གསར་གཏོད་ཀྱི་ཕྱིར་དུ་ལྡིང་བ་མ་རྒྱུད་ཀྱི་ལྟེ་ཁྲག་བོར་ས་ནས་རྙེད་པའི་སྙིང་གསོན་པོ་འདི་ལས་ཅི་ཞིག་ཡོད། བདག་གི་བསམ་གཞིག་ཁྲི་སྟོང་ལ་ལང་ཚོ་ཡི་དཔུང་ཤེད་རྒྱས། བདག་གི་བདམས་་་གསེས་རེ་རེ་ལ་མངོན་འགྱུར་གྱི་སྤོབས་པ་མཐོ། བདག་ནི་ཉི་འོད་འོག་གི་ལྗང་གཞོན་ཁེར་རྐྱང་ཞིག་དང་ཉི་འོད་ཀྱིས་བསྐྱེད་པའི་མཚོ་དབུས་ཀྱི་མེ་རི་གཏུམ་པོ་ཞིག་སྟེ། ངས་མཐའ་ཡས་པའི་སྤང་ཐང་ལ་ལྗང་མདོག་གི་རྨི་ལམ་བསུ་བའམ་དེང་རབས་ཀྱི་ངོ་མཚར་རྒྱ་མཚོ་བཞིན་འཕེལ་བའི་ཕུན་ཚོགས་ཀྱི་རླབས་བརྒལ་རེའི་ཁྲོད་ན་ཁེར་རྐྱང་དུ་ལུས་པའི་གངས་ཀྱི་གླིང་ཕྲན་ནས་རྔམ་མཐུག་པའི་ཉེན་འགག་ལ་མེ་དཔུང་གི་ཐ་ཚིག་སྒྲོག་སྲིད།དྲུགཡོད་ཚད་ཉི་འོད་དང་འགྲོགས་ནས་བཞུད་པར་གྱིས་དང་། ངས་རང་གི་འོད་ཟེར་གྱི་ཕྱིར་དུ་འཇིག་རྟེན་གླུ་རུ་འབྲི། ‘‘ཇོ་མོ་གླང་མས་ཕྱག་ཟུང་རིང་དུ་བརྐྱངས་ནས་ཉི་ཟླ་མཐོ་རུ་བཏེགས་ཤིང་རྨ་འབྲིའི་རླབས་ཀྱིས་རྒྱལ་ཁམས་གས་མར་གཤགས་ཏེ་རྒྱ་མཚོ་ཞབས་ཀྱིས་མནན་ཡོད། འཇིག་རྟེན་གྱི་རྩེ་མོ་ན་ང་ཚོ་སྟོབས་ཀྱིས་འཚོ་ཞིང་ཚོགས་པའི་རུ་དཔུང་བསྒྲེངས་ཡོད།’’གླུ་སྒྲ་འདིའང་འཚོ་བའི་ཕྱིར་དུ་འཚོས་པའི་ནོར་ལུག་དང་འཆི་བའི་ཕྱིར་དུ་བཏོན་པའི་མ་ཎི་དང་འདྲ་སྟེ། ཡུལ་དུས་གང་རུང་ན་དམིགས་པ་གཅིག་གི་དར་རྒྱས་ཀྱི་ཕྱིར་དུ་སྤེལ་བའི་སྙན་ངག་ཡིན།

དྲི་བཟང་ཐུལ་བའི་སྨན་ལྗོངས།བདུན།འདུན་མ་གསར་བའི་འབོད་སྒྲོག་གཅིག་གིས་ང་ཚོས་སྦྲ་གུར་གྱི་ལོ་རྒྱུས་ལ་མཇུག་བྱང་འགོད་པའི་དངངས་སྐྲག་འདོར་བཞིན་ཁང་བརྩེགས་ཀྱི་དཔལ་ཡོན་ལ་གསར་དུ་བསྟོད་པའི་མཉམ་ལེན་འུར་འུར་ལེན། ཡིན་ནའང་སྔར་ནས་རྙེད་པའི་བགྲོད་སྟངས་དེས་དེ་རིང་གི་ཚབ་བྱེད་མི་རུང་ལ། གསར་དུ་རྙེད་པ་ཁོ་ན་ཡིས་མ་འོངས་པའི་ཡོད་ཚད་ག་ནས་འགྲུབ། ང་ཚོས་བསྐྱར་བཟློས་ཀྱི་ངལ་རྩོལ་དེ་ལ་འཁང་ར་ཅིས་མི་བྱེད། ང་ཚོས་ཉི་འོད་འོག་རང་ཉིད་ལ་ཁྲུས་གཙང་ཞིག་བྱ་སྟེ། ཉི་འོད་ཀྱིས་ང་ཚོ་ལ་རང་དབང་སྤྲད། ཉི་འོད་འོག་ཞི་བདེ་ལ་དྲོད་སྣང་སྤྲོ། ཉི་འོད་དང་འགྲོགས་པའི་ང་ཚོས་རང་གི་ཟུངས་དང་ཁྲག་ལ་བ་ཚྭའི་བརླན་དྲི་རྒྱས་པའི་ཁ་སང་གི་རྙོག་པ་འདི་ནས་འདོར་ཡ།མདོར་ན། ཉི་འོད་ནི་ཚེ་སྲོག་གི་ཕྱིར་དུ་དམར་ཞིང་ཚ་བ་དང་། རང་དབང་གི་ཕྱིར་དུ་བར་སྣང་བརྟོལ་ནས་འགྲོ། ངས་ཉི་མའི་འབྱུང་ཁུངས་ཀྱི་ཟེར་རྡུལ་འཐུ་བཞིན་རང་གི་བར་སྣང་ལ་སྐད་གསེང་མཐོ་རུ་བསྒྲགས་པ་གླུ་སྒྲ་ཁོ་ན་དེའི་ཕྱིར་དུ་མིན་ལ། གཉིད་དུ་ཡུར་བའི་རྩྭ་ཐང་དང་གཙང་བོ། ཕོ་བྲང་གི་གསེར་ཏོག་དང་སྦྲ་གུར་གྱི་རྨི་ལམ། ད་དུང་ཁ་བ་འབབ་ཐང་གི་ལྷ་ཚོགས་དང་འབྲོང་གཡག གངས་སེང་དང་གངས་རིན་པོ་ཆེར་སྟོབས་ཤུགས་གསར་བའི་དཔུང་འཇུག་ཐེངས་ཤིག་བྱས་པ་ཡིན། ང་ཚོ་ཉི་འོད་དང་འགྲོགས་ནས་མདུན་ནས་མདུན་དུ་སྐྱོད་ཅིང་ཉི་འོད་ལ་བརྟེན་ནས་མཚར་སྡུག་གསར་དུ་་འཚོལ། མུན་ནག་གི་ཀློང་ལས་ཐར་བའི་གོམ་འགྲོས་དེ་དམིགས་པ་ཚད་ལྡན་གྱི་བགྲོད་ལམ་ན་སྐྱོད་ཅིང་། རྙིང་ཞེན་དང་ཨུ་ཚུགས་ལ་གཞུས་པའི་ཁུ་ཚུར་ཡང་ཀ་མད་སུམ་ཅུའི་གདངས་དབྱངས་ཀྱི་ཁྲོད་ན་མཐོ་རུ་བསྒྲེངས། ད་ལྟའི་ལས་དབང་གི་སྒོ་འཕར་རྡུང་བཞིན་འཇིག་རྟེན་གསར་བའི་སྔོན་སྐྱོད་ལ་གོམ་—126—

ཉི་མ་དང་འགྲོགས་པའི་གླུ།སྟབས་ཆེན་པོས་བསྐྱོད། ཀྱེ། ངའི་མགོ་སྟེང་གི་ཉི་མ། ང་རང་གཟི་འོད་ཀྱི་ཕྱོགས་ལ་ཁྲིད་ནས་སྐྱིད་ཀྱི་དཔུང་རོགས་མཛོད་ཡ།བརྒྱད།ངས་བདེ་དྲོད་འབར་བའི་སེམས་ཀྱི་དམིགས་པ་རེ་རེ་རྩྭ་ཐང་ནས་འཐུས་ཏེ་འུར་ཟིང་མཐོ་བའི་གྲོང་ཁྱེར་གྱི་གཞུང་ལ་ཞུགས། ངས་ཁ་ཕྱིར་འཁོར་ནས‘‘རྐང་ལམ་ཕྲ་མོའི’’སྣང་ཚུལ་ལ་ཞིབ་ཏུ་བརྟག་ཚེ། ‘‘རྒྱལ་ཁམས་རིག་པས་བསྐོར་བ’’རང་ཡུལ་གྱི་ཕྱིར་དང‘‘སྙིང་ཆུང་དྲག་ཏུ་ལྡིང་བ’’འཚོ་ཐབས་ཀྱི་ཕྱིར་ཏེ། ང་ལ་མཚོན་ན་ལོ་འགྲོས་སུམ་ཅུའི་རང་ཞལ་དེ་སླར་ཡང་རྙེད་པའི་ང་རྒྱལ་གསར་དུ་མཐོ། ད་ནི་ལང་ཚོའི་རྔམས་ཁ་ལ་བརྟེན་ནས་གཏན་ཏུ་འཚོལ་བསྙེགས་བྱ། བགྲོད་སྟངས་གང་ཞིག་དང་ཐོབ་ཤོར་ཅི་ཞིག་ཡིན་ཡང་ང་རང་སྦྲ་སྒོ་ནས་ཐོན་པས་ཁ་ཕྱོགས་ལ་འགྱུར་བ་མེད། རྒྱུ་མཚན་ནི་ང་ཚོ་ཉི་མ་དང་འགྲོགས་ནས་ཐོན་པས་ནམ་ཡང་མུན་ནག་གི་གོ་སྐབས་དབེན། ད་ནས་འདི་རུ་བསུ་བ་མཚར་སྡུག་དང་འོད་ཟེར་ཡིན་ལ། ད་ནས་འདི་རུ་སྒྲོག་པ་ཉི་མ་དང་ཀླུ་སྒྲ་ཡིན། ཡོད་ཚད་ཉི་མ་དང་འགྲོགས་ནས་བཞུད་པར་གྱིས་དང་།ང་ཚོའི་དཔུང་ཤུགས་ལ་གཏན་དུ་འོད་ཟེར་འཕྲོ། ལས་སྐལ་གྱི་གཉིད་ལས་བསླངས་པའི་གངས་ལྗོངས་ཡ། ཁྱོད་ཀྱི་ཕྱིར་དུ་ང་ཚོས་འོད་གསལ་གློང་།ཁྱོད་ཀྱི་ཕྱིར་དུ་ཉི་འོད་ལ་སྙིང་གཏམ་ཞུས་ཤིང་ཉི་མ་ལ་འབོད་སྒྲོག་བྱ། ཅི་ནས་ཀྱང་ང་ཚོ་ཉི་མ་དང་འགྲོགས་ནས་ཐོན་ཞིང་ཉི་མ་དང་ལྷན་དུ་འགྲོ། ཀྱེ།བདག་གི་གླུ་སྒྲ་ཡེ། མི་ཡུལ་གྱི་མཐོ་ས་ནས་རང་གི་དཔུང་ཚོགས་བསྟོད་ཅིང་རང་གི་ཕུགས་བསམ་བསྐྲུན། །

དྲི་བཟང་ཐུལ་བའི་སྨན་ལྗོངས།གངས་རི་དང་ཉེ་བའི་རང་གཏམ།ཨ་ལོ་རིན་ཆེན་རྒྱལ་པོ།ཅི གཅིགགནའ་སྔ་མོ་ཞིག་ནས་འདི་ནི་གསང་བ་འབུམ་ཕྲག་གི་འཇིག་རྟེན་ཁྱད་དུ་འཕགས་པས་འདི་རུ་ངོ་མཚར་བའི་ཕུན་ཚོགས་དང་སྐྱི་གཡའ་བའི་གཏམ་རྒྱུད་ཀྱི་ལེ་ཚན་བསྒྲིགས་ཡོད། རྒྱང་རིང་ནས་བསམ་ན་གངས་རི་ནི་སེམས་ཁོང་གི་རྟེན་ས་དང་ཉེ་ས་ནས་མཇལ་ན་གངས་རི་ནི་ཡིད་སེམས་ཀྱི་བརྩེ་དུང་མཐོན་པོ་འདྲ། ངས་སེམས་པ་དཀར་པོའི་རླུང་རྟ་རེ་རེ་ཁྱོད་ཀྱི་དབུ་འཕང་བསྟོད་པའི་བར་སྣང་ལ་བསྐྱོན་ཞིང་ཁ་བ་བབས་འདྲའི་མཛེས་སྡུག་གི་གཏམ་རྒྱུད་ཡོད་ཚད་ཞྭ་མོ་ཕད་ཐེངས་རེའི་དབ་ཐོད་ལ་བསྡུས་ནས་ཁྱོད་ལ་གུས་འདུད་ཀྱི་ངོ་སོ་ཡར་ནི་བྱེ དམིང་ལ་བསྟོད། རྒྱ་ཆེ་བའི་དུས་ཚིགས་ཀྱི་དར་རྒུད་སྣ་ཚོགས་འདི་རུ་འབབ་པའི་ཆབ་རྒྱུན་གྱི་རླབས་ལ་བརྟེན་ནས་མུ་མེད་མཐའ་འཁོབ་ཀྱི་གཡང་ས་བརྒྱུད་དེ་འགྲོ་བ་སྣ་ཚོགས་པའི་བཅུད་དུ་བབས་པ་ཁྱོད་ཀྱི་གཏུམ་དྲག་གི་ཚོགས་པ་ལ་ཉི་འོད་ཀྱི་གཟི་མདངས་སྤྲས་པའི་འཁྱག་རོམ་གྱི་མངར་ཁ་ཞུས། ཡིན་ཡང་ངས་ཁྱོད་ཀྱི་རྒྱུན་གཙང་ཧུབ་གང་འཐུང་བའི་དུས་དེ་ནས་ཨ་མའི་ནུ་ཞོ་ལ་མངར་ཁ་ལྡན་པའང་གསར་དུ་རྟོགས་པའི་ཐོག་མའི་ཚོར་འདུ་ཁོ་ན་སྟེ། ལུས་ཀྱི་འབྱུང་རྩ་རེ་རེ་ལའང་ཞིམ་མངར་གྱི་དུངས་ཞེན་བརྟན་པོར་རྒྱས་ཤིང་དམར་མདོག་གིས་མྱོང་བའི་སྙིང་ཁོང་གི་གངས་རིའི་ཚོགས་པ་ནམ་ཡང་གསོན་པོར་འཕྱོ་ཞིང་—128—

གངས་རི་དང་ཉེ་བའི་རང་གཏམ།ཡར་ནས་ཡར་ལ་འཕགས་ཏེ་ཡུལ་ཁམས་འདིའི་ལ་རྒྱའི་བང་རིམ་ཡང་ཁྱོད་ཀྱི་དབུ་འཕང་བསྙེགས་ནས་ཉི་ཟླའི་ཕྱོགས་ལ་སྟོབས་ཀྱིས་བཞུད་ནས་འགྲོ།དུས་དེ་ནས་ངས་རྙེད་པ་གཏམ་རྒྱུད་ཀྱི་ཉམ་ཆག་རེ་རེ། ངས་ཚོར་བ་ལོ་རྒྱུས་ཀྱི་རྨ་ཁ་རེ་རེ། ད་དུང་གྲང་ངར་དང་བུ་ཡུག།་ལ་བཅངས་པའི་ཁྱེད་ཀྱི་བླ་སྲོག་གི་བརྩེ་དུངས་ཡོད་ཚད། ཤམ་བྷ་ལའི་སྨྱོ་ཧམ་དང་མཛེས་སྡུག་གི་ཕྱོགས་ལ་ཅི་ནས་ཀྱང་སྙེག་པར་བརྩམས་མོད། ང་ཡིས་བརྩེ་དུངས་རྨ་ཁ་ཅན་གྱི་ཟུག་་གཟེར་འདི་ཉིད་ད་ནས་བཟོད་ཅིང་དང་དུ་ལེན་པའི་འདུན་པ་ཡེ་ནས་དབེན།གཉིས།བདེ་ལྡན་ཞིང་ས་འཚོལ་བཞིན་དད་སྒོམ་གྱི་རེ་སྨོན་འཐོར་མྱོང་བའི་ཡུལ་དུས་ཤིག་ན་ཁྱོད་ཀྱི་རྣམ་ཤེས་གཉིད་དུ་ཆས་པའི་ཉམ་ཐག་གི་སྒྲུབ་ཕུག་ཁེར་རྐྱང་ལ་ངོ་གདོང་རྙིང་རལ་ཅན་གྱི་གླེགས་བམ་གཏེར་དུ་སྦས་ཤིང་གསང་སྒྲུབ་ཀྱི་བདེ་སྟོང་རྙེད་པའི་ང་རྒྱལ་ངོམ་ཡང་འདི་ནས་དགུང་དུ་གཤེགས་པའི་འོད་་གསལ་གྱི་གྲིབ་བརྙན་སྣ་ཚོགས་ད་དུང་ཁྱོད་ཀྱི་ལ་ཐོད་ལ་དཀྲིས་པའི་སྤྲིན་ཚོམ་གྱི་ལྷག་མ་འདྲ་སྟེ། གངས་རིའི་ཞིང་ས་ན་གཏིབས་པའི་ན་བུན་གྱི་ཚོགས་པས་འབྲོང་གཡག་གི་ངར་སྐད་དང་ཞབས་རྗེས་རྒྱང་རིང་ལ་བསྐྱལ་མོད་བན་སྔགས་བོན་གསུམ་འདུ་བའི་མངའ་འབངས་ཀྱི་རུ་དཔུང་གཏམ་རྒྱུད་རྙིང་མའི་སྐྱོ་ཐང་ནས་སླར་ཡང་བཅོམ་བརླག་གི་གཡུལ་སར་ཆས་ཤིང་། ཁྲག་ཐིགས་དང་་་་དམར་མཆོད་བཤམས་པའི་འཐབ་ཇུས་ཀྱི་དུ་དར་སྣ་ཚོགས་ཁྱོད་ཀྱི་ཚོགས་པ་ལ་མོས་ནས་ཞི་རྒྱས་དབང་དྲག་གི་ཁ་གཡང་མཐོན་པོར་བསྒྲགས་ཏེ་ད་དུང་རྡུལ་ཕུང་ཁྲོད་ཀྱི་དེབ་ཐེར་དུ་རྒྱལ་མཚན་བསྒྲེངས་པ་འདི་རུ་ཧ་ཅང་གསལ། ཁྱོད་ཀྱི་གསང་ཆེན་འབུམ་ཕྲག་གི་བབ་བརླིང་བརྗིད་པོའི་མདུན་དུ་ང་ཚོས་དུས་་རབས་དུ་མའི་སྡོམ་ཚིག་གི་འགྲེལ་ཆེན་ལ་མྱ་ངན་དང་བསྟོད་གླུ་མཉམ་དུ་་་་—129—

དྲི་བཟང་ཐུལ་བའི་སྨན་ལྗོངས།བརྩམས་ཏེ་སྦྲ་གུར་གྱི་ལྷིང་འཇགས་དང་ཞིང་གྲོང་གི་འུར་ཟིང་ཁྲོད་དུ་རིགས་རུས་ཀྱི་ཚོགས་པ་བསྐྱར་དུ་བསྐྱངས་ཤིང་ཁྱོད་ལ་མོས་པའི་རུ་དར་གྱི་བརྩེ་དུང་དང་ཤ་ཁྲག་གི་གཏམ་རྒྱུད་བསྐྱར་དུ་འབྲི། མེས་པོ་ཚོའི་རྒྱང་སྐྱོད་ཀྱི་སྤོབས་པ་རེ་རེ་ཁྱེད་ཀྱི་ལྷད་མེད་པའི་མདངས་ལས་བཞུས་ཏེ་ཡར་ཀླུང་དང་རྨ་འབྲི་འབབ་པའི་ཚེ་སྲོག་ཡོད་ཚད་ཀྱི་རྒྱུན་བཟང་ཁྱེད་ཀྱི་ལྟེ་ཁྲག་ལས་བཞུར་བའི་འོ་མའི་བཅུད་ལེན་ཉིད་དེ། མདངས་ཀྱིས་བརྒྱན་པའི་ཡུལ་ཁམས་ལ་རིགས་དྲུག་གི་འདབ་མ་བཞད་པའི་སྙིང་བོའི་གསོས་སུ་སྨིན་ལ་མུ་མཇེད་ཀྱི་ཁམས་ཆེན་ལ་ཕྱི་ནང་བཀོད་པའི་མཛེས་སྡུག་གི་ལྷུན་ཆགས་བསྐྲུན་པའི་གདོད་མའིཅེམ་མ་ལགས།ཤིས་པ་བརྒྱ་ཕྲག་ལ་མི་ཤིས་པ་སྟོང་ཕྲག་འདུ་བའི་ལྐོག་གྱུར་གྱི་གསང་རྒྱ་ཞིག་གིས་ཕ་མེས་ཀྱི་གསོལ་བསྟོད་ལ་འོད་སྣང་བཀྲ་བར་བྱས་ཤིང་དུངས་ཞེན་ལ་ཕམ་ཉེས་བྱུང་བའི་ངང་སྒུག་གི་ཁྲོད་དུ་ལྷ་སྒྲུང་འབབ་པའི་ཁ་བའི་ཕུང་བོ་ཡུན་གྱིས་ཆེ་རུ་བརྩིགས་ཤིང་མདའ་མདུང་གྲི་གསུམ་གྱི་རྫུ་འཕྲུལ་འགྱེད་པའི་སྣང་སྲིད་མཐའ་དག་ཁྱེད་ཀྱི་བྱིན་མཐུ་འབར་བའི་རྒྱལ་ཕམ་གྱི་ཀློང་ཆེན་རེ་རེ་ནས་བཞུར་ཏེ་མུ་ཏིག་དང་འདམ་རྫབ། བྱུ་རུ་དང་གསེར་བྱེ། ད་དུང་ཆུ་སྲིན་དང་དངངས་སྐྲག་འདུ་བའི་རླབས་བརྒལ་གྱི་རྒྱལ་ཁབ་བསྐྲུན་པའི་སྟོབས་་་་་ཤུགས་བླ་མེད་ཅིག་གི་གཤིས་ཀ་ཁྱད་དུ་འཕགས། དུས་དེ་ནས་མེས་པོ་ཚོས་ཁྱེད་ལ་གཏེར་ཆོས་ཀྱི་ཐོ་འགོད་བྲིས་ཤིང་ཁྱེད་ལ་དཔང་བསྟོད་དང་སྐྱབས་་འཇུག་གི་གདངས་དབྱངས་སྤྲས་ཏེ་མུ་མེད་བློ་གཏད་དང་བརྗོད་མེད་རྒྱལ་སྲས་ཀྱི་མངའ་དབང་ཁྱེད་ལ་ཕུལ།ཀྱེ། རྒྱལ་སྲས་ཀྱི་ཚོགས་པ་ཡ། ལྷ་སྒྲུང་གིས་ཕབ་པའི་ཐོབ་ཤོར་གྱི་རྨོག་ཆེན་རིང་བར་དོར་དང་། ཆེས་མདུན་ས་དང་ཆེས་རྒྱང་རིང་གི་དཔུང་འཇུག་ཆེན་མོར་ཁྱོད་ཀྱི་སྟོང་ཕྲག་འབར་བའི་མཐུ་ཆེན་གྱི་གཟི་བྱིན་དང་འོད་སྟོང་དགོས་ཡ།—130—

གངས་རི་དང་ཉེ་བའི་རང་གཏམ།གསུམ།མི་ཚོགས་ཀྱི་འཆི་གསོན་རེས་མོས་སུ་འཁོར་བའི་ལོ་ཟླ་མཐུག་པོ་ཁ་བ་སྲ་མཁྲེགས་ཅན་གྱི་ཕུང་བོ་ལ་འདྲེས་ཤིང་ཉི་ཟླ་ཟླུམ་པོའི་དྲོད་བསིལ་གྱི་འཁོར་སྐྱོད་འོག་ཏུ་རྣམ་ཤེས་དང་དད་སྨོན་ལ་རབ་ཏུ་དཀར་བའི་ཁ་དོག་གི་སྤོབས་པ་རྒྱས་ཏེ་ཁྱེད་ལ་བརྟེན་པའི་ཞིང་ཁམས་ཀྱི་དབུགས་རྒྱུ་ཡོད་ཚད་མུ་མཐའ་དབེན་པའི་རྩྭ་ཐང་དང་ཞིང་གྲོང་གི་བར་སྣང་ནས་འཕུར་ཏེ་མགྲིན་པ་མཐོན་པོས་འབྲོང་གཡག་དང་ས་སྒང་དབྱངས་སུ་གླེར་བ་ཁྱེད་ཀྱིས་མངའ་འབངས་ལ་བསྩལ་བའི་ཁེ་དབང་ཞིག་ལགས་ན། དེ་ཁོ་ན་ཉིད་ཀྱིས་ཀྱང་རིགས་རྒྱུད་ཀྱི་རུས་རྐང་ལ་བརྐོས་པའི‘‘ཨོཾ’’དང‘‘ཧཱུཾ’’གྱི་བདེ་ཚོར་ཤིན་ཏུ་ཆེ། མི་སེམས་ལྷ་ལ་བཅོལ་བའི་བྱིན་ཆེན་གྱི་བདེན་པ་དུ་མ་དུས་གང་ཞིག་ནས་མེས་པོ་འཚོ་སྡོད་ཀྱི་རྨང་སར་བབས་པ་ཁྱོད་ལ་ཐོབ་པའི་གཟི་བརྗིད་ཀྱི་ཕུང་བོར་གྲུབ་ཅིང་བསམ་གཞིག་ལ་བློ་གྲོས་རྒྱས་པའི་ལྷ་སྒྲུང་གི་དབང་ཐང་འབར་བ་མངའ་འབངས་ཀྱིས་ཕྱིར་ཁྱེད་ལ་བསྩལ་བའི་རླབས་ཆེན་གྱི་ཡེ་ཤེས་ཤིག་སྟེ། དེའི་ཕྱིར་དུ་ཁྱོད་ཀྱི་རྒྱལ་མཚན་མཐོན་པོར་བསྒྲེངས་ཤིང་ཁྱེད་ཀྱི་མཐུ་སྟོབས་ལ་ཚེ་དང་སྲོག་གི་མཆོད་པ་འབུལ་བ་ཡུལ་ཁམས་འདིའི་རྒྱ་ཆེའི་སྲོལ་དུ་དར། མདོར་ན། ཁྱོད་ནི་སྟོབས་་་ཤུགས་ཀྱིས་འཕགས་པ་ཁོ་ན་མིན་ཞིང་རིགས་རྒྱུད་ཀྱི་བླ་སྲོག་དང་ཤེས་རབ།དཔལ་ཡོན་དར་རྒུད་ཀྱི་འབྱུང་གཞིར་གྲུབ་པས་དུས་ནམ་ཀུན་ཏུའང་ཁྱོད་ཀྱི་ཕྱིར་དུ་བླ་སྲོག་ལ་ཁྲག་རྒྱུན་བཞུར་ཞིང་འཚོ་ཐབས་ལ་ཕམ་ཉེས་བྱུང་ཡང་ཐོབ་ཤོར་སྣ་ཚོགས་ཀྱི་ཆག་གྲུམ་བསྒྲིགས་ནས་འཆི་ཡང་ཁྱེད་ལ་དད་པའི་ལས་སྐལ་གྱི་ཁས་ལེན་ད་དུང་གཏན་དུ་མཐོ། ཉི་མ་ནི་ཚ་ཞིང་ཟླ་བ་ནི་བསིལ་བསིལ་དུ་རྒྱུ་བའང་རང་བྱུང་གི་སྣང་ཚུལ་ཕལ་བ་ཞིག་མིན་ཞིང་འོད་སྣ་ཚོགས་ཀྱི་འགྲོས་སྟབས་རེ་ལའང་བྱེད་ནུས་ཕུན་སུམ་ཚོགས་པའི་རང་རང་གི་གཟི་དཔལ་འབར་—131—

དྲི་བཟང་ཐུལ་བའི་སྨན་ལྗོངས།བ་དངོས་ཏེ། གནའ་ནས་ད་ལྟའི་བར་གྱི་ཤེས་རིག་གི་སྒྲུབ་བྱེད་བསྐྲུན་པའི་མིའི་བློ་གྲོས་ཀྱི་སྣང་བ་ཁྱོད་ཀྱི་རྩེ་མོ་ནས་སྟོང་གསུམ་གྱི་བང་རིམ་ལ་འཕགས་ཞེས་གནའ་སྒྲུང་གི་བརྗོད་གཞི་རུ་གྱུར་ཡོད།‘‘ཉི་མའི་ལྷ’’དང‘‘ཟླ་བའི་ལྷ་མོའི’’གཏམ་རྒྱུད་ཀྱི་གྲུ་ག་རེ་རེ་ན་ངོ་མཚར་བླ་ན་འཕགས་པའི་འཇིག་རྟེན་གྱི་བྱུང་བ་ཕུན་སུམ་ཚོགས་ཤིང་རྒྱ་མཚོ་ཆེན་པོའི་ཕ་རོལ་དང་ཚུར་རོལ་གྱི་ལྷ་སྒྲུང་མཐའ་དག་འདས་པའི་ལོ་རྒྱུས་ཀྱི་ཆེས་མཐོ་ས་ནས་དམའ་སར་དར་ཞིང་དེ་རེ་རེ་ལའང་མིའི་རིགས་ཀྱི་བྱིས་བློའི་ངང་ཚུལ་མངོན་པའི་ཕུགས་བསྟན་གྱི་བསམ་བློའི་དམིགས་པ་རབ་ཏུ་མཐོ་ལ་དམིགས་པ་མཐའ་དག་གིས་འཇིག་རྟེན་གྱི་ལྐོག་གྱུར་དང་མངོན་སུམ་ཡོད་ཚད་དམར་རྗེན་དུ་འདོན་སྤྲོད་བྱས་ཡོད། ང་ཚོས་ཁྱེད་ལ་བཞག་པའི་བརྩེ་དུང་ཅི་ཙམ་ཟབ་ན་ཁྱེད་ལ་བསྐྲུན་པའི་ལྷ་སྒྲུང་དེ་ལྟར་རིང་ཞིང་ཁྱེད་ཀྱི་སྒྲུང་ལས་མཆེད་པའི་ཚེ་སྲོག་གི་ལྟ་བ་ཡོད་ཚད་མི་རབས་ནས་མི་རབས་བརྒྱུད་པའི་ཁྲག་རྒྱུན་དང་འདྲེས་ནས་ཁྱེད་དང་ང་ཚོ་ལ་ཡུལ་དུས་གང་ཞིག་ཏུའང་བར་གྱང་ཡོད་རེ་སྐན། དེའི་རྐྱེན་གྱིས་ང་ཚོའི་མི་ཚེ་དང་འཆི་གསོན་གྱི་པིར་སྨྱུག་བར་སྣང་ནས་བསྐྱངས་ཏེ་དཀར་ཞིང་གཙང་བའི་ཁྱོད་ཀྱི་ངོ་གདོང་ལ་སྟོབས་ཤུགས་འབུམ་ཕྲག་གི་སྙིང་གཏམ་རིང་དུ་བྲིས་ཤིང་གསར་དུ་རྙེད་པའི་འཚོ་ཐབས་ཀྱི་བླ་སྲོག་ཁྱེད་ལ་ཕུལ་ནས་དུང་སེམས་ཀྱི་སྙིང་ཁྲག་དྲོན་མོས་དམར་ཞིང་ཚ་བའི་མཆོད་པ་རྒྱ་ཆེར་འབུལ་བཞིན་མིག་ཆུས་བརླན་པའི་གདུང་སེམས་ཀྱི་ཕྱག་གསུམ་ཁྱོད་ལ་སྒུར་ཡ།བཞི།ཀྱེ། གངས་རི་ལགས། བདག་གི་སྙན་ངག་གི་དུངས་སེམས་ནི་ཁྱོད་ལ་བརྟེན་ཅིང་བདག་གི་བློ་གྲོས་ཀྱི་འཚོལ་སྙེག་ཀྱང་ཁྱེད་ཀྱིས་བསྩལ་བ་སྟེ།ཁྱོད་ཀྱི་འབོད་པ་སྟོང་ཕྲག་གིས་བྲིས་པའི་ཚོན་མདངས་སྣ་ཚོགས་ལས་ང་ཚོའི་—132—

གངས་རི་དང་ཉེ་བའི་རང་གཏམ།རྒྱལ་ཕམ་གྱི་དགའ་སྐྱོ་རབ་ཏུ་ལྕི་ཡང་དཀའ་ངལ་ལ་རྔུལ་ཆུ་འཐོར་ཞིང་བདེ་སྐྱིད་ལ་འབྲས་བུ་རྙེད་པའི་ཐོག་མ་དེ་ནས་ང་ཚོས་གཟི་བརྗིད་ཁྲོད་ཤོར་བའི་ཕམ་ཁ་མཐའ་དག་བསྐྱར་དུ་བཀླགས་ཤིང་དེ་ལས་རྙེད་པའི་ཤེས་རབ་ཀྱི་དབུ་འཕང་མཐོ་རུ་བཏེགས་ཏེ། ཁྱོད་ཀྱི་ཞིང་ཁམས་ཧྲིལ་བོའི་ལས་དབང་ལ་་་གཡུལ་འཐབ་གསར་དུ་བཤམས་ནས་མདའ་མདུང་གྲི་གསུམ་གྱིས་རྒྱང་རིང་དུ་བསྐྱལ་བའི་རྨ་གཟེར་ཡོད་ཚད་ལ་མཇུག་བྱང་བཀོད་པའི་ལྷ་སྒྲུང་གསར་དུ་སྒྲིག་བཞིན་ལམ་ལ་ཆས་པའི་དཔུང་ཆེན་གྱི་རུ་དར་འདི་ནས་མཐོ་རུ་བསྒྲེངས།དཔུང་བསྐྱོད་དེའི་དབང་གིས་ང་ཚོའི་བྱང་སེམས་ཀྱི་བསམ་གཞིག་ལའང་བླང་དོར་གྱི་ཟིན་བྲིས་གསར་དུ་བཀོད་ཅིང་མཆོང་སྐྱོད་བྱེད་ཐེངས་རེ་རེར་ཕ་རྒྱུད་ཀྱི་དཔའ་ངར་དང་མ་རྒྱུད་ཀྱི་ཤེས་རབ་ལས་འགོངས་པའི་གསར་བྱུང་ཉེན་ཁ་དང་ངོ་མཚར་ཉིས་འཛོམས་སུ་བསུས་ཏེ་རང་སྡེའི་རྒྱུད་ཀྱི་ནག་ནོག་གི་བསམ་བློ་ལ་དག་སེལ་གྱི་དུས་སྟོན་འདི་ནས་བསྒྲིགས།དུས་འདི་ནི་ཆེས་གལ་འགངས་ཆེ་བའི་རླབས་ཆེན་གྱི་དུས་ཤིག་ཡིན་པས་ང་ཚོ་སྐྱ་རེངས་དང་འགྲོགས་ནས་མུན་པ་དོར་ཞིང་འགྲོ་ལ་ང་ཚོ་ཉི་འོད་དང་འགྲོགས་ནས་འོད་ཟེར་སྙེག་ཅིང་འགྲོ། སྐྱ་རེངས་དང་ཉི་འོད་ཀྱིས་གངས་རི་བསྟོད་པའམ་ང་ཚོས་འཇིག་རྟེན་ལ་གོ་འབྱེད་པའི་འོད་སྣང་རྙེད་པ་གང་ཞིག་ཡིན་རུང་གསལ་ཐག་ཆོད་པའི་དམིགས་པ་ཐུན་མོང་བ་ཞིག་གིས་ང་ཚོ་ལ་འབྱོར་ཕྱུག་དང་རྨོངས་སེལ། དག་སྣང་དང་བདེ་སྐྱིད་ཀྱི་ཕྱག་བརྡ་བཏང་ཞིང་རྟག་བརྟན་གྱི་འཚོ་རྟེན་འཆའ་བའི་ཕ་ས་དང་མ་ས་ལ་གསར་གཏོད་ཀྱི་ཇུས་འགོད་རྒྱ་ཆེར་འབྲི་བ་ཁྱོད་ཀྱི་བུ་ཕྲུག་གི་ཚོགས་པའི་སྤྱི་གཤིས་སུ་གྲུབ་ཅིང་ཁྱོད་ཀྱི་རིགས་རྒྱུད་ཀྱི་དཔུང་ཤུགས་གསར་བ་རུ་གྲུབ་འདུགཁྱོད་ནི་སེམས་རྟེན་གྱི་རྩ་བ་དང་སྟོབས་ཤུགས་ཀྱི་གཏེར་ཆེན་ཞིག་ལགས་པས། ཁྱེད་ལ་དུངས་པའི་སེམས་རྒྱུད་གཙང་ཞིང་དག་ལ་ཁྱེད་ལ་འཁོར་བའི་—133—

དྲི་བཟང་ཐུལ་བའི་སྨན་ལྗོངས།བརྩེ་དུངས་ཟབ་ཅིང་བརླིངས། དེའང་ཁྱེད་ཀྱི་རང་གཤིས་ལ་རྡུལ་ཕུང་གི་དྲི་མ་དག་ཅིང་བྱམས་བརྩེ་ཡི་རྒྱུན་བཟང་འབབ་པ་དེས་མིན་ལ་ཁྱེད་ཀྱི་མངའ་འབངས་ལ‘‘གཞན་གཅེས’’ཀྱི་བླ་སྲོག་དང‘‘བདེ་སྟོང’’གི་བསམ་གཞིག་འབར་བས་ཏེ། རྒྱལ་ཕམ་གང་ཞིག་གི་ཁྲོད་དུའང‘‘ལས་དབང’’གི་གུ་ཡངས་གནམ་སའི་བར་ཁྱབ་པས་ཕུག་རོན་གྱི་ཚོགས་ཀྱང་འདི་ནསཚོའཕུར་བའི་བདེ་ལམ་་ཡངས་པ་སྟེ། མདོར་ན་ཁ་བ་དང་ཕུག་རོན་གྱི་ཚོགས་རྣམས་དཀར་པོ་དཀར་རྐྱང་གིས་བབས་པས་ཁྱེད་ལ་བཞག་པའི་དཀར་ཕྱོགས་ཀྱི་བདེན་པ་རབ་ཏུ་མཐོ་ལ་ཁྱེད་ཀྱིས་སྐྱོང་བཞིན་པའི་ང་ཚོས་ཀྱང་རེ་དོན་དང་དམ་བཅའ། ཕུགས་འདུན་དང་ཞི་བདེ་གླུ་རུ་ལེན། གངས་རི་ཡ། བདག་ལ་སྙན་ངག་གི་རམ་འདེགས་མཛོད་དང་། ངས་ཁྱེད་ཀྱི་གུ་ཡངས་དང་སྐྱོ་སྡུག རྒྱལ་ཕམ་དང་ངོ་མཚར་ཁྲག་གིས་འབྲི་བཞིན་མདུན་གྱི་འཚོ་ཐབས་ལ་གླུ་ཚིག་གསར་དུ་རྩོམ་བཞིན་མཆིས།ལྔ།རི་རབ་འབུམ་ཕྲག་འགྱིང་བའི་ཚོགས་དབུས་སུ་ཁྱོད་ལ་ཤེལ་གྱི་མུ་འཁྱུད་བརྩེགས་པའི་རིན་ཆེན་གྱི་ཕུང་བོ་རྣམ་པར་མཐོ་སྟེ། དཀར་ཞིང་གཙང་བའི་མདངས་ཀྱི་བང་རིམ་ལས་གངས་ཅན་པའི་སྐྱོ་སྡུག་དང་བདེ་སྐྱིད་མཐའ་དག་གཟུགས་བརྙན་དུ་འཆར་ཞིང་དུས་ནམ་ཞིག་ཏུའང་ཁྱེད་ལ་ཞུམ་མེད་ཀྱི་སྤོབས་པ་དང་འགྱུར་མེད་ཀྱི་རང་གཤིས་དེ་མངའ་བས་ང་ཚོ་ལའང་ཁྱེད་ཀྱི་སྟོབས་ཤུགས་ཀྱི་འབྱུང་རྩ་རེ་རེ་ནས་ཐོབ་པའི་དགའ་བ་དང་སྡུག་བསྔལ་རབ་ཏུ་མོད།ཁྱོད་ཀྱི་དབུ་འཕང་མཐོ་བ་བར་སྣང་ཧྲིལ་བོའི་ལ་རྒྱ་ཞིག་སྟེ། འདི་ལྟ་བུའི་རྔམ་བརྗིད་ཀྱི་བང་རིམ་བསྟར་བ་ལས་ཁྱོད་ཀྱི་མངའ་འབངས་ཀྱི་ཚོགས་པའང་འཇིག་རྟེན་གྱི་ཡང་རྩེ་ནས་འགྲེངས་ཤིང་ས་སྒང་ཞབས་མཐིལ་དུ་མནན་པའི་ང་—134—

གངས་རི་དང་ཉེ་བའི་རང་གཏམ།རྒྱལ་གྱི་དབང་གིས་ཆེས་མཐོ་བའི་འཚོ་གནས་ཤིག་ནས་ཆེས་རིང་བའི་ཕུགས་འདུན་ཞིག་གླེང་བཞིན་བགྲོད་སྟངས་ཐུན་མོང་མིན་པ་ཞིག་ལ་རབ་བཏགས་ཀྱི་སྒྲུབ་བྱེད་འབུམ་ཕྲག་བརྩམས་ཏེ་བསྐལ་བ་ནས་སྨོན་པའི‘‘ཤམྦྷལའི’’རྒྱང་སྐྱོད་ལ་དཔུང་འཇུག་གྲངས་མེད་བྱས་པ་ཁྱེད་ཀྱིས་ཀྱང་བགྲངས་བར་དཀའ་ཞིང་རྒྱང་སྐྱོད་དེའི་དབང་གིས་མནར་བའི་སྐྱོ་སྡུག་གི་མིག་ཆུ་ཁྱོད་ལས་འབབ་པའི་ཡར་ཀླུང་དང་རྨ་འབྲི། ད་དུང་སྐྱིད་ཆུ་དང་དགུ་ཆུ་གང་ལའང་འགྲན་དུ་གཟོད་དེ། དེ་དག་གིས་བསྐྲུན་པའི་དཔལ་ཡོན་ནི་དེ་བས་ཀྱང་ཕུགས་བསམ་གྱི་གཞི་རུ་གྲུབ་པས་ངུ་བྲོ་བའི་ལོ་རྒྱུས་ཀྱི་བརྗོད་བྱའི་ན་གཟེར་རེ་རེ་ཆལ་ཆིལ་དུ་འབབ་པའི་ཀླུང་ཆེན་དེ་དག་གིས་ཀྱང་བཟོད་པར་དཀའོ། །བདེ་སྡུག་གང་ཞིག་ལ་འཕྲད་ཀྱང་ཁྱེད་ལ་བསྟོད་པའི་སྟོབས་ཤུགས་ཀྱི་བླ་སྲོག་མ་ཉམས་ཤིང་ཁྱེད་ལ་བཅོལ་བའི་གདུང་སེམས་ཀྱི་ཞེན་ཆགས་བོར་བ་་དཀའ་སྟེ། ཁྱེད་ཀྱི་ཕྱིར་དུ་ང་ཚོ་བདེ་སྡུག་ལ་དུངས་ཤིང་བརྩེ་དུང་དེའི་དབང་གིས་ཁྱོད་ནི་ཉམས་པ་མེད་པའི་རུ་དཔུང་གི་དབུ་འཕང་མཐོན་པོ་དངོས་ཏེ།ང་ཚོའི་མདུན་སྐྱོད་ཀྱི་རུ་དར་ཡང་ཁྱེད་ལ་མངའ་བའི་གཟི་བརྗིད་ཀྱི་དན་རྟགས་རེ་རེ་ལགས། གངས་རི་ལགས། བརྩེ་དུང་ཁོ་ན་ཙམ་གྱིས་ཁྱོད་ལ་བསྟོད་རིན་མེད་པ་དང་ཉམ་ཆག་ཚ་བོ་ཞིག་གིས་ཁྱེད་ལ་སྨད་རིན་ག་ལ་ཡོད། རྒྱུ་མཚན་ནི་ཁྱེད་ཉིད་རྔམ་པས་འགྱིང་བ་ང་ཚོའི་བདེ་སྐྱིད་ཀྱིས་ཡིན་ལ་ཁྱེད་ཉིད་ཞུ་ནས་ཉིལ་བའང་ང་ཚོའི་ཉམ་ཆག་གིས་ཡིན་པས་ཁྱེད་དང་ང་ཚོ་ལ་སྲོག་གི་གཞི་གཅིག་ལས་ཡོད་མིན་ཏེ། ཚེ་སྲོག་དེ་ལ་གཏོགས་པའི་རིན་ཐང་ཡོད་ཚད་དུས་ནམ་ཀུན་ཏུ་འོད་སྟོང་ཕྱོགས་བཅུར་འགླེད་པའི་ཕུང་བོ་ཞིག་ཏུ་གྲུབ་པས་ངས་རང་སྙིང་གི་ཁྲག་ཁུ་སྙིམ་པ་གང་བཏེགས་ནས་ཁྱེད་ལ་གཏོགས་པའི་རྒྱལ་ཕམ་གྱི་བརྗོད་གཞི་ཡོད་ཚད་རྩོམ་འགྲོ། མདོར་ན། ཁྱོད་ནི་ཨ་མའི་བརྩེ་དུང་དང་ཨ་ཕའི་བྱང་སེམས་འདུས་ནས་གྲུབ་པའི་ཤ་ཁྲག་གི་ཕུང་བོའང་ཡིན་དུ་—135—

དྲི་བཟང་ཐུལ་བའི་སྨན་ལྗོངས།སྲིད་དེ། ང་ཚོ་ལ་ཡོད་པའི་དོན་ལྔ་སྣོད་དྲུག་གི་འདུ་བ་མཐའ་དག་ཁྱོད་ཀྱི་དབང་ཤེས་ཀྱི་ཟུངས་སུ་གྲུབ་པས་ཁྱེད་ཀྱང་ང་ཚོའི་ཕྱིར་དུ་འཇིག་རྟེན་གྱི་རྩེ་མོ་ན་འགྱིངས་ཤིང་ང་ཚོའང་ཁྱེད་ཀྱི་ཕྱིར་དུ‘‘རྣམ་ཤེས’’བསྲིངས་ནས་བེམ་ལུས་ཅི་ཙམ་ཞིག་བསྐྱུར་བ་ཁྱེད་ཀྱིས་ཀྱང་མཁྱེན་དཀའ་ལགས།གངས་རི་ཡ་གངས་རི། ངས་སྙན་ངག་གི་སྣང་བ་འབུམ་ཕྲག་ལ་བློ་གྲོས་སྟོང་ཕྲག་ཏུ་བཀྲ་བར་བྱས་ཀྱང་མཐའ་གཅིག་ཏུ་བསྡོམས་ན་ངའི་ཚད་ཡོད་པའི་འཚོལ་སྙེག་ཡོད་ཚད་ཁྱེད་ཀྱི་ཚད་མེད་པའི་བསམ་གཞིག་གི་གཏེར་དུ་ཐིམ་པས་ཁྱེད་ཀྱི་ཕྱོགས་བཞི་མཚམས་བརྒྱད་ན་རྟག་བརྟན་དུ་འཚོ་བ་ནི་ང་དང་འདྲ་བའི་རུ་འབངས་ཀྱི་ཚོགས་པ་ཁོ་ན་སྟེ། སྡུག་བསྔལ་གྱིས་ཁྱེད་ལ་དངངས་སྐྲག་སྐྱེས་དབེན་པ་དང་བདེ་སྐྱིད་ཀྱིས་ཁྱེད་ལ་གཡོ་འགུལ་ཐེབས་དཀའ། བབ་བརླིང་དེའི་དབང་གིས་ངས་ཁྱེད་ལ་འཆི་གསོན་གྱི་སྙིང་གཏམ་ཞུ་བཞིན་གུས་འདུད་ཀྱི་ཕྱག་གསུམ་གཏན་དུ་སྒུར་ལགས། ། ་—136—

གངས་ཁྲོད་ཀྱི་སྦྲ་གུར་སློབ་གྲྭའི་སྐྱིད་སྡུགགངས་ཁྲོད་ཀྱི་སྦྲ་གུར་སློབ་གྲྭའི་བྱུད་སྡུགདཀོན་མཆོག་རྡོ་རྗེ།དུས་ཀྱི་འཁོར་ལོ་ནི་སྐད་ཅིག་མའི་ཆ་དང་འགྲོགས་ནས་ཡུད་ཙམ་གྱིས་བགྲང་བྱའི་ཕྲེང་བ་མང་དག་ཅིག་དྲངས་ཟིན། འདས་ཟིན་པའི་དུས་ཀྱི་མི་ཚེའི་སྐྱིད་སྡུག་དང་ཡ་མཚན་པའི་གཏམ་རྒྱུད་མང་པོ་ཞིག་ད་ལྟ་བརྗེད་ཟིན།འོན་ཏེ། གངས་ཁྲོད་ཀྱི་སྦྲ་གུར་སློབ་གྲྭ་དང་དེའི་སྐོར་གྱི་བདེ་སྡུག་མང་པོ་ཞིག་ངས་དུས་ནམ་ཡང་བརྗེད་མི་ཐུབ་པ་མ་ཟད། སྙིང་ཁོང་རུས་པའི་སྟེང་དུ་ཇེ་བཀྲ་དང་ཇེ་གསལ་དུ་གྱུར།ད་དུང་ཟླ་བ་ཁ་ཤས་ཕར་ཡོལ་ཚེ། མ་ཡུམ་སློབ་གྲྭ་བཙུགས་ནས་བགྲང་བྱ་ཉི་ཤུ་འཁོར་བའི་དུས་སྟོན་ཤར་རྒྱུ་རེད། སློབ་གྲྭ་དེའི་ཐད་ནས་བཤད་ན།བགྲང་བྱ་ཉི་ཤུ་ནི་དཀའ་སྡུག་དང་རྔུལ་ཆུས་བསྐྲུན་པའི་ཐུན་མིན་གྱི་ལོ་ཉི་ཤུ་དང་། རེ་བ་དང་འབྲས་བུ་གཡུར་དུ་ཟ་བའི་ལོ་ཉི་ཤུ་ཞིག་ཀྱང་ཡིན། བགྲང་བྱ་དྷ་ཤུའི་སྔོན་གྱི་དེ་རིང་ལ་ཀ་ཁའི་འབྲི་ཀློག་གཞི་ནས་སྦྱོང་བཞིན་པའི་གངས་ཕྲུག་ཚོ་གངས་དཀར་གྱི་འདབ་མ་རྒྱབ་ཏུ་གྱོན། གངས་འཁྱག་གི་དར་ཡུག་གདན་དུ་བཏིང་། གངས་ཆུ་བསིལ་མས་སྐོམ་པ་སེལ་ཐབས་བྱེད་བཞིན་་་་གངས་ཅན་གྱི་བཅུ་ཕྲག་རིག་གནས་ལ་འབད་འབུངས་ཧུར་ཐག་བྱས་པས་་་བགྲང་བྱ་ཉི་ཤུའི་རྗེས་སུ་གངས་ཕྲུག་དེ་ཚོ་ཤེས་རིག་གི་རྩལ་ལག་རྫོགས་ནས་རྒྱལ་ཁབ་ཕྱི་ནང་གི་སློབ་གྲྭ་ཆེན་མོའི་འཆད་སྟེགས་ཐོག་ལངས་ནས་བོད་ཀྱི་རིག་—137—

དྲི་བཟང་ཐུལ་བའི་སྨན་ལྗོངས།གནས་དེ་ཡངས་པའི་ཁྱོན་ཀུན་ཏུ་དར་སྤེལ་གཏོང་བའི་ལས་ལ་བྲེལ། དེ་དང་ཆབས་ཅིག་གངས་ཁྲོད་ཀྱི་སྦྲ་གུར་སློབ་གྲྭ་དེའང་བདེ་སྡུག་གི་ལམ་བུ་མང་པོ་ཞིག་བརྒྱུད་རྗེས་སྙན་གྲགས་ཀྱང་འབྲུག་སྒྲ་ལྟར་ཕྱོགས་ཀྱི་མཐའ་གྲུ་ཀུན་ཏུ་ཁྱབ་པར་གྱུར།དེང་གི་བོད་ཡིག་སློབ་གྲྭའི་མཐོ་ལ་བརྗིད་པའི་ཐོག་བརྩེགས་དང་མཛེས་ཤིང་གཙང་བའི་ཁོར་ཡུག་ལ་ཕྱི་མིག་ལྟ་དུས་བགྲང་བྱ་ཉི་ཤུའི་སྔོན་གྱི་གངས་འཁྱག་སྟེང་དུ་ཅོག་ཙེ་དང་རྐུབ་སྟེགས་ཙམ་ཡང་མེད་པའི་སྦྲ་གུར་གྱི་སློབ་གྲྭ་དེ་དྲན་བྱུང་། དེང་གི་ཁོད་སྙོམ་པའི་ལུས་རྩལ་ཐང་ཆེན་དུ་ཚོན་མདངས་རྣམ་པར་བཀྲ་བའི་གློག་བཞུའི་འོག་གི་མཉམ་སྤྲོའི་དགོང་ཚོགས་དེ་མཐོང་དུས་་་བགྲང་བྱ་ཉི་ཤུའི་སྔོན་དུ་གློག་སྒྲོན་ཙམ་ཡང་མེད་པར་ས་སྣུམ་གྱི་འོད་ལ་བརྟེན་ནས་མཚན་མོའི་ཆུ་ཚོད་གསུམ་བཞི་ཙམ་ལའང་རང་སྦྱོང་བྱ་བཞིན་པའི་ངང་ཚུལ་དེ་ཡིད་ལ་འཁོར་བྱུང་། དེང་གི་གཙང་ལ་གྲལ་འགྲིག་པའི་ཟ་ཁང་ནང་ནས་དགེ་སློབ་ཚོས་རང་རང་ཅི་དགའི་ཟ་མ་སྣ་ཚོགས་འདེམ་ཉོ་བྱེད་བཞིན་པའི་གནས་ཚུལ་དེ་མཐོང་དུས་བགྲང་བྱ་ཉི་ཤུའི་སྔོན་དུ་སློབ་གྲྭ་གྲོལ་མ་ཐག་ཐད་ཀར་རང་རང་གི་གུར་ནང་དུ་བརྒྱུགས་ནས་ལྕགས་ཐབ་ནང་དུ་མེ་སྦར་རྗེས་མར་མེད་པའི་རྩམ་པ་ཞིག་ཇ་ནག་ཕོར་གང་གི་རམ་འདེགས་འོག་ཟ་བཞིན་ད་དུང་སུམ་ཅུ་པའི་རྩ་བ་བློ་ལ་འཛིན་བཞིན་པའི་སྣང་ཚུལ་དེ་ཡིད་ལ་ཝ་ལེར་ཤར་ཡོང་།གངས་ཁྲོད་ཀྱི་སྦྲ་གུར་སློབ་གྲྭ་རུ་ཐོག་མར་སླེབས་སྐབས།ང་རང་ས་ཆ་མང་པོར་སོང་མྱོང་རུང་ཐེངས་དང་པོ་ཕ་ཡུལ་དང་ཁ་བྲལ་ནས་གངས་ཁྲོད་ཀྱི་སྦྲ་གུར་སློབ་གྲྭའི་ནང་སོང་བའི་གནས་ཚུལ་དེ་ནི་ངའི་མི་ཚེ་གཅིག་གི་ཆེས་དམིགས་བསལ་དང་ཆེས་ལོ་རྒྱུས་ཀྱི་དོན་སྙིང་ལྡན་པ་ཞིག་ཡིན་པས་གཏན་ནས་བརྗེད་རྒྱུ་མི་འདུག—138—

གངས་ཁྲོད་ཀྱི་སྦྲ་གུར་སློབ་གྲྭའི་སྐྱིད་སྡུག1982ལོའི་ཟླ་བ་གསུམ་པའི་ཉིན་ཞིག་ལ་ང་རང་ཕ་ཡུལ་སྡེ་དགེའི་འཁོར་ལོ་མདོ་དང་ཁ་བྲལ་ནས་ཞང་པོ་ཨ་ཉའི་སྐྱེལ་རོགས་འོག་རྫོགས་ཆེན་བོད་ཡིག་སློབ་གྲྭ་རུ་རྟ་ཁ་བསྒྱུར། དེ་ནི་ང་རང་ཆུང་ཨ་མའི་ཁོག་ནས་སྐྱེས་ནས་བཟུང་གཅེས་པའི་ཕ་ཡུལ་དང་བརྩེ་བའི་ཕ་མ་རྒྱབ་ཏུ་བསྐྱུར་ནས་ཐེངས་དང་པོར་ཐག་རིང་དུ་འགྲོ་བ་ཞིག་ཡིན་ལ་མི་ཚེའི་ལམ་བུ་རུ་གོམ་སྟབས་ཐེངས་དང་པོར་སྤོ་བ་ཞིག་ཀྱང་ཡིན། །རྟ་ལ་ཞོན་ནས་ཉིན་གཉིས་སོང་རྗེས་གཞི་ནས་རྫོགས་ཆེན་ལ་བསླེབས།ངས་ཆུང་དུས་ནས་རྫོགས་ཆེན་ཞེས་པའི་མིང་དེ་ཐེངས་མང་ཐོས་མྱོང་ཞིང་།དེ་ནི་གྲོང་ཁྱེར་ཆེན་པོ་ཞིག་དང་ཡང་ན་ལྷ་སྒྲུང་ནང་གི་ས་ཆ་ལྟ་བུ་ཧ་ཅང་སྐྱིད་པོ་ཞིག་ཡིན་སྣང་འཆར་མྱོང་། འོན་ཏེ། དེ་རིང་ངའི་མིག་མདུན་གྱི་རྫོགས་ཆེན་ནི་མཐོ་གངས་རི་ནས་དམའ་སྤང་ཐང་བར་དར་དཀར་པོ་ཡུག་གཅིག་གིས་བཀབ་པ་ལྟར་རི་ལུང་ཐམས་ཅད་དཀར་སང་སང་དང་སྟོང་འཇགས་སེ་གནས།སྔོན་གྱི་དགོན་པའི་གྱང་རའི་འགྲམ་དུ་གངས་དཀར་དང་དབྱེ་འབྱེད་དཀའ་བའི་གུར་ཆུང་ཁ་ཤས་ལས་དུ་བ་སྔོ་ལྷོག་ལྷོག་འཕྱུར་བ་ལས་གཞན་པའི་ཡ་་མཚན་པའི་ལྟད་མོ་ཅི་ཡང་མཐོང་རྒྱུ་མི་འདུག ང་རང་སྦྲ་གུར་དང་ཐག་ཅུང་ཉེ་སར་བསླེབས་དུས་གློ་བུར་དུ་དགོན་ཁྱི་ཁྱུ་གཅིག་འུར་ཟུག་རྒྱག་བཞིན་ང་བསུ་བར་ཆས་པ་ལྟར་བརྒྱུགས་བྱུང་། ངའི་རྩར་བསླེབས་དུས་ཁོ་ཚོས་ང་རང་ངོ་ཤེས་པ་བཞིན་སྐོར་བ་རྒྱག་པ་ལས་རྨུག་མི་འདུག‘‘ཨ་རོ། ནང་དུ་མི་ཨེ་ཡོད’’ཅེས་རས་གུར་ཆུང་ཆུང་ཞིག་གི་སྒོ་ནས་ནང་ལ་བོས་པས་ངོ་གདོང་སྔོ་ལ་སློག་པ་མཐུག་པོ་གྱོན་པའི་འབྲོག་རྒན་ཞིག་ཕྱིར་བུད་ནས་ང་རང་སློབ་མ་ཡིན་པ་ཤེས་པ་བཞིན‘‘ཨོ། ཁྱེད་སློབ་མ་ཡིན་ནམ། ད་ལྟ་སློབ་མ་རེ་འགའ་ལས་འཛོམས་མེད་པས་སློབ་འགོ་ཚུགས་པའི་སྔོན་དུ་སྡོད་གནས་སོགས་རང་རང་སོ་སོས་བཙལ་དགོས་པ་རེད’’ཟེར། ངས་—139—

དྲི་བཟང་ཐུལ་བའི་སྨན་ལྗོངས།རས་གུར་དང་སྣོད་ཆས་ཙམ་ཡང་ཁུར་མེད་པ་དང་འདི་ན་ངོ་ཤེས་མཁན་ཡང་མེད་པས་ཅི་དགོས་རྒྱུ་རེད་སྙམ་ནས་སེམས་ལ་བྲེལ་འཚུབ་ཆེན་པོ་ཞིག་ཤར་བྱུང་།‘‘འུ་འུ’’ཞེས་དགོན་ཁྱི་རྣམས་ཡང་ཕར་ཕྱོགས་སུ་འུར་ཟུག་བྱེད་བཞིན་བརྒྱུགས་སོང་། ངས་ཁྱི་རྒྱུག་སའི་ཕྱོགས་སུ་ལྟ་སྐབས་ཕར་ཕྱོགས་ནས་སྐྱ་མི་གཉིས་སླེབས་ཡོང་བ་མཐོང་། ཕལ་ཆེར་སློབ་མ་ཡིན་པ་འདྲ་འདུག ཨོ།ཁོང་གཉིས་ནི་སྡེ་དགེའི་དཔལ་སྤུངས་ཀྱི་ཀུན་དགའ་འཇམ་དབྱངས་དང་ཁོང་གི་ཕུ་བོ་རེད། སྟབས་ལེགས་པ་ཞིག་ལ་ཁོ་ཚོས་གུར་དང་སྣོད་ཆས་ཕྲན་བུ་ཁུར་འདུག ང་ཚོའང་ཕ་ཡུལ་གཅིག་པ་ཡིན་པས་དེ་ནུབ་མཉམ་དུ་གུར་ཆུང་དེའི་ནང་དུ་བསྡད།ཕྱི་ཉིན་ང་ཚོ་སྐྱེལ་མཁན་གཉིས་ཕྱིར་ལོག་སོང་། ཁ་བ་མུ་མཐུད་འབབ་བཞིན་འདུག ངས་སྣོད་ཆས་ཁུར་ནས་ཆུ་ལེན་སར་སོང་བས་ཁ་སང་གི་ཆུ་ལམ་དེ་ཁ་བས་མནན་ནས་གསལ་པོར་མཐོང་དཀའ། མ་ཚད་མདང་དགོང་ཡང་གྲང་ལྷགས་ཆེ་རྐྱེན་ཆུའི་དར་ཁུང་རུབ་ནས་ཆུ་མཐོང་མི་ཐུབ། སྐབས་དེར་ངས་ང་ཚོ་སྐྱེལ་མཁན་གྱི་སྐྱ་མི་གཉིས་ཀྱི་རྗེས་སུ་བལྟས་ནས་དྲོ་ཞིང་སྐྱིད་པའི་ཁྱིམ་དང་བྱམས་ཤིང་བརྩེ་བའི་ཕ་མ་དྲན་བཞིན་རང་དབང་མེད་པར་མིག་ཟུང་མཆི་མས་བསྐོར་བྱུང་། ང་རང་བྱ་ཞིག་ཏུ་སྤྲུལ་ནས་ཁུ་སིམ་པའི་རི་ལུང་འདི་ནས་ཕ་ཡུལ་དུ་འཕུར་ཐུབ་རྒྱུ་བྱུང་ན་ཅི་མ་རུང་སྙམ་པའི་བསམ་བློ་ཞིག་ཀྱང་སྐྱེས་བྱུང་།ཉིན་ཤས་ཀྱི་རྗེས་སུ་སློབ་མ་ཕལ་ཆེར་འཛོམས་པས་སློབ་གྲྭས་ང་ཚོ་མི་ལྔ་རེ་ལ་རས་གུར་རེ་དང་ལྕགས་ཐབ་རེ། ད་དུང་སྣོད་ཆས་དང་རྩྭ་སྟན་སོགས་གཡར་བྱུང་བ་དང་ཡུན་མི་རིང་བར་སློབ་འགོའང་ཚུགས་སོ། །—140—

གངས་ཁྲོད་ཀྱི་སྦྲ་གུར་སློབ་གྲྭའི་སྐྱིད་སྡུགཁྲི་རྐུན་གྱིས་ང་ཚོའི་མར་བརྐུས་སོང་།དེ་རིང་། གནམ་གཤིས་ཧ་ཅང་གྲང་བས་ང་ཚོ་སྔ་མོ་ནས་སློབ་གྲྭ་གྲོལ་སོང་། ‘‘སུས་རས་གུར་སྒོ་བརྒྱབ་པ་རེད། སྒོ་རྒྱག་སྟངས་ཐབས་ཆག་པ་ལ།ངའི་མར་ཁྱི་རྐུན་ཚོས་བརྐུས་སོང་འདུག’’ཅེས་ང་ཚོ་སློབ་གྲྭ་གྲོལ་ནས་ཕྱིར་ཁྱིམ་དུ་ལོག་དུས་སློབ་གྲོགས་ཀུན་དགའ་འཇམ་དབྱངས་ཀྱིས་བཤད་ཀྱིན་འདུག‘‘རས་གུར་ཆད་པོ་འདིའི་སྒོ་ཅི་འདྲ་ཡག་པོ་བརྒྱབ་རུང་ཁྱི་རྐུན་དེ་ཚོ་འགོག་མི་ཐུབ་པ་འདྲ’’ཞེས་སློབ་གྲོགས་ལྷག་དགས་འགྲེལ་བཤད་བྱེད་བཞིན་འདུགའབྲི་ཤི་བའི་སྟེང་དུ་མར་རྐྱལ་བརྒྱ་དང་མེད་ཐོག་མེད་བཞག་ཅེས་པ་ལྟར་ང་ཚོ་སྤྱིར་བཏང་འཚོ་བའི་ཐད་དཀའ་ངལ་ཆེ་ཐོག་ཁྱི་རྐུན་ཚོས་ཀྱང་རྒྱུན་དུ་བརྐུས་ནས་ང་ཚོ་ཟླ་ཤས་རིང་མར་ཟ་རྒྱུ་མེད་པར་གྱུར། ཐེངས་ཤིག་སློབ་གྲོགས་ཀུན་དགའ་ལགས་ཀྱི་ཕུ་བོ་དང་ཐུབ་བསྟན་གྱི་ཕ་རྒན་གཉིས་ཆེད་དུ་རྫོགས་ཆེན་ལ་ཡོང་ནས་ཤ་མར་དང་། ཐུད་གྲོ་སོགས་ཟས་རིགས་ཕུན་སུམ་ཚོགས་པ་ཁུར་བྱུང་། ང་ཚོ་ཚང་མས་ཟས་རིགས་དེ་དག་ཟ་མ་བྲ་བར་ཡུན་རིང་བསྲི་ཚགས་བྱས། ཉིན་ཞིག་སློབ་གྲྭ་གྲོལ་ནས་ཁྱིམ་དུ་ལོག་དུས་ཟས་་རིགས་ཚང་མ་ཁྱི་རྐུན་ཚོའི་ཁ་ཟས་སུ་གྱུར་ཟིན་པ་མཐོང་དུས་ང་ཚོ་ཚང་མ་ཁྱི་རྐུན་དེ་ཚོ་ལ་ཞེ་སྡང་ཆེན་པོ་ལངས་པ་དང་། ཟས་རིགས་དེ་དག་སྔོན་ནས་ཅི་ལ་ཟོས་མ་བཞག་ཅེས་འགྱོད་སེམས་ཆེན་པོ་སྐྱེས།ཡང་ཐེངས་ཤིག་ལ། ཐུབ་བསྟན་ཕུན་ཚོགས་ཀྱིས‘‘དེ་རིང་ཁྱི་རྐུན་ཚོ་རྐུ་ལ་ཅི་འདྲ་མཁས་རུང་ངའི་མར་རྐུ་རྒྱུ་མི་ལོན་ཤ་སྟག་ཡིན། ཁྱེད་ཚོས་མར་ཉར་ཚགས་ཡག་པོ་མ་བྱས་ན་ཁྱིའི་ཁ་ཟས་སུ་འགྱུར་རྒྱུ་རེད’’ཟེར་བཞིན་ཁོ་རང་གི་མར་དེ་སྒམ་ཆུང་ཞིག་གི་ནང་དུ་བཅུག་ནས་སྔས་འོག་ཏུ་སྦས། སློབ་གྲྭ་འཚོགས་བཞིན་པའི་སྒང་ལ་མི་ཞིག་གིས་ཁྱི་རྐུན་གྱིས་མར་རྐུས་སོང་ཞེས་འབོད་—141—

དྲི་བཟང་ཐུལ་བའི་སྨན་ལྗོངས།པ་ཐོས ་ང་ཚོ་སློབ་གྲྭ་གྲོལ་མ་ཐག་རས་གུར་ནང་ཡོང་ནས་རང་རང་གི་མར་བོར་ཡོད་མེད་ལྟ་སྐབས། ཐུབ་བསྟན་གྱིས‘‘ཤི་དགོས་པའི་ཁྱི་རྐུན་དེ་ཚོས་ང་ལ་བརྙས་བཅོས་ཚད་མེད་བྱས་པ་མ་ཡིན་ནམ། ཡང་ཏག་ཏག་ངའི་མར་བརྐུས་སོང’’ཞེས་ཁྱི་ལ་གཤེ་གཤེ་གཏོང་སྐབས་རས་གུར་ནང་དུ་ཚང་མའི་དགོད་སྒྲས་ཁྱབ་སོང་།དགེ་རྒན་གྱི་སྤྲུན་ཆབ།ང་ཚོའི་རས་གུར་ནང་གི་སློབ་གྲོགས་རྣམས་དུས་ཚོད་ལྔ་པའི་ཐོག་ཡར་ལངས་ནས་ས་སྣུམ་གྱི་སྒྲོན་མེ་འོག་ཏུ་ཡི་གེ་ཅུང་བལྟས་རྗེས། ཤར་ཕྱོགས་ནས་སྐྱ་རེངས་ཤར་བྱུང་བས་རང་རང་གིས་བདམས་པའི་ཆུའི་ཕ་རོལ་གྱི་ཕ་བོང་ཆེན་པོ་དེ་དག་གི་རྒྱབ་ཏུ་དཔེ་ཆ་བལྟ་རུ་སོང་།དུས་ཚོད་ཅི་ཙམ་འགོར་ཡོད་པ་མི་ཤེས་མོད་ཁ་བ་ཆེ་རུ་བབས་བྱུང་བས།ང་ཚོ་ཚང་མས་ཕན་ཚུན་ཕྱིར་གུར་ནང་དུ་འགྲོ་རྒྱུའི་བརྡ་བཏང་ནས་རས་གུར་གྱི་སྒོར་སླེབས་དུས་དགེ་རྒན་བློ་ཆོས་དེ་གར་འགྲེང་འདུག ཁོང་གི་དབུ་སྐྲ་དཀར་པོའི་སྟེང་ཁ་བའི་འདབ་མ་ལྷུང་འདུག་པས་ཇེ་དཀར་དུ་གྱུར་པ་དང་ཕྱག་ཟུང་གིས་ཁ་རླངས་ཀྱི་དྲོད་ལ་བརྟེན་ནས་འཕུར་འཕུར་བྱེད་བཞིན་པ་དང་་ཞབས་ཟུང་ཡང་གནས་གཅིག་ཏུ་རྒྱུན་མི་ཆད་པར་འགུལ་བཞིན་འདུག ཁོང་གི་སྐུ་ལུས་འོག་ཏུ་ཁ་བ་ཆགས་མེད་པར་བལྟས་ན་ཁོང་འདིར་ཡུན་རིང་བཞེངས་ཡོད་པ་ཤེས་ཐུབ། ཁོང་གིས་ང་ཚོ་ཚུར་སླེབས་པ་མཐོང་དུས་ཅུང་ཐུགས་ཁྲོས་པའི་ངང་ནས‘‘ཁྱེད་ཚོ་ལ་རང་གི་ལུས་པོ་མི་མཁོ་བ་ཡིན་ནམ། ཉིན་ལྟར་འདི་འདྲའི་ནངས་སྔ་ལངས་དང་ནུབ་འཕྱི་ཉལ་ཁོ་ནས་སློབ་སྦྱོང་ལ་འབད་ན་་་་་་གཟུགས་པོས་ནུས་སམ། དེ་རིང་ཁ་བ་དེ་འདྲ་ཆེན་པོ་བབས་ཤིང་གྲང་ངར་—142—

གངས་ཁྲོད་ཀྱི་སྦྲ་གུར་སློབ་གྲྭའི་སྐྱིད་སྡུགའདི་འདྲ་ཆེ་རུང་རས་གུར་དུ་མི་སྡོད་པར་གང་དུ་སོང་། ཕྲུ་གུ་གླེན་པ་ཚོ’’ཞེས་གསུང་བཞིན་ང་ཚོ་མི་རེ་རེར་མགོ་ནས་མཇུག་བར་ཞིབ་མོར་གཟིགས་རྗེས་སྤྱན་ཟུང་ལས་མཆི་མ་ཐོན་བྱུང་། ང་ཚོ་ཚང་མར་སེམས་འགུལ་ཆེན་པོ་ཐེབས་ནས་གངས་ལས་གྲུབ་པའི་གཟུགས་བརྙན་བཞིན་འགུལ་ཙམ་བྱེད་རྒྱུ་མེད་པར་ཁོང་ལ་ཅེར་ནས་ལུས་སོང་།མཁས་པ་སློབ་པའི་དུས་ན་སྡུག། བདེ་བར་སྡོད་ལ་མཁས་མི་སྲིད། །ཅེས་པ་ལྟར་ང་ཚོ་རྐྱང་པ་མིན་པར་སློབ་གྲྭའི་སློབ་གྲོགས་ཚང་མས་སློབ་སྦྱོང་ལ་འབད་པ་བྱེད་བཞིན་ཡོད། དགེ་རྒན་ཚོས་སློབ་མའི་སྦྱངས་འབྲས་ལ་ཐུགས་ཁུར་དེ་འདྲ་བྱེད་མི་དགོས་ཀྱང་སློབ་མའི་གཟུགས་པོ་ལ་ཚང་མས་ཐུགས་ཁུར་ཆེན་པོ་གནང་དགོས་ཀྱིན་ཡོད།བསམ་ཡུལ་འདས་པའི་ལས་བགོས།ཟླ་བ་བདུན་པའི་མཐོ་སྒང་ནི་ལྷ་ཡུལ་ལས་མཛེས་ཤིང་རྩི་ཤིང་མེ་ཏོག་གི་བཀྲག་མདངས་རྣམ་པར་རྒྱས་ཤིང་། དཀར་འོ་ཞོའི་རྒྱ་མཚོ་འཕྱུར་ལ།ལས་རླུང་རྟ་ཡར་ཟླ་ལྟར་དར་བའི་རྫོགས་ལྡན་གྱི་དུས་སྟོན་ཞིག་ཡིན་པས་ཚང་མས་དུས་སྟོན་དེར་རེ་ཞིང་དུས་སྟོན་དེར་ཡིད་སྨོན་འཆོར།བཀྲ་ཤིས་པའི་དུས་སྟོན་དེའི་ནང་ཤེས་རིག་གི་གཤོག་རྩལ་རྒྱས་པའི་རྒོད་ཕྲུག་ཁྱུ་གཅིག་ཡངས་པའི་རྩྭ་ཐང་འདི་ནས་མཐའ་མི་མངོན་པའི་མཁའ་་་་་་་དབྱིངས་སུ་འཕུར་ནས་རང་རང་གི་དཔའ་རྩལ་དང་སྤྱང་གྲུང་ངོམས་རྒྱུ་རེད།1986ལོའི་ཟླ་བ7པའི་ཉིན་ཞིག་ལ་སློབ་མ་རྣམས་སློབ་གྲྭའི་ར་བའི་ནང་་་་་་་འཛོམས་ནས་ཕན་ཚུན་འབྲལ་མི་ཕོད་པའི་རྣམ་འགྱུར་གྱིས་གཅིག་གིས་གཅིག་ལ་ལྟ་ཙམ་བྱེད་བཞིན་ཡང་མགོ་བོ་ཐུར་དུ་གུག་ནས་རང་རང་གི་ལས་སྐལ་དེར་སྒུག་ནས་འདུག—143—

དྲི་བཟང་ཐུལ་བའི་སྨན་ལྗོངས།དགེ་རྒན་རྡོ་ལོ་ལགས་ཀྱིས་སློབ་མའི་མིང་དང་ལས་ཁུངས་མང་པོའི་མིང་བཀོད་པའི་འབྲི་དེབ་ཅིག་ལག་ཏུ་བཟུང་ནས‘‘ཐུབ་བསྟན་ཕུན་ཚོགས། ཀྲུང་དབྱང་མི་རིགས་སློབ་གྲྭ་རུ་བགོ་རྒྱུ། བསོད་རྒྱལ་པེ་ཅིན་མི་རིགས་རིག་གནས་ཕོ་བྲང་དུ་བགོ་རྒྱུ། པདྨ་ཚེ་རིང་དང་བཀྲ་ཤིས་གཉིས་སི་ཁྲོན་མི་རིགས་དཔེ་སྐྲུན་ཁང་དུ་བགོ་རྒྱུ’’ཞེས་སོགས་ཀློག་བཞིན་འདུག ངས་ད་ང་རང་གང་ཞིག་ཏུ་བགོའམ། ཕལ་ཆེར་རང་གི་རེ་བ་ལྟར་ཕ་ཡུལ་དུ་བགོ་རྒྱུ་རེད་སྙམ་བཞིན་པའི་སྐབས་སུ‘‘དཀོན་མཆོག་རྡོ་རྗེ་དཀར་མཛེས་གསར་འགྱུར་ཁང་དུ་བགོ་རྒྱུ’’ཞེས་ཐོས་འཕྲལ་སེམས་དགའ་སྐྱོ་གང་ཡིན་མི་ཤེས་ལ་ཅི་དྲན་འདི་དྲན་ཡང་མེད་པ་ལྟར་གྱུར་སོང་།ལས་བགོས་ཀྱི་མིང་ཐོ་བཀླགས་ཟིན་དུས་ཚང་མའི་གདོང་ལ་ངུ་མ་དགོད་ཀྱི་རྣམ་འགྱུར་རེ་མངོན་པར་བལྟས་ན་ཕལ་ཆེར་རང་རང་གི་འདོད་བློ་མ་འགྲུབ་ཅིང་ད་ལྟའི་ལས་བགོས་ནི་ང་ནང་བཞིན་བསམ་ཡུལ་ལས་འདས་པ་ཞིག་ཡིན་པ་ཤེས་ཐུབ། སྤྱིར་བོད་ཡིག་སློབ་གྲྭའི་ཐེངས་དང་པོའི་སློབ་མ་མཐར་ཕྱིན་་་གྲབས་ལ་ཉེ་སྐབས་སློབ་གྲྭའི་གཞུང་ལས་ཁང་དུ་པེ་ཅིན་དང་ཁྲིན་ཏུའུ། རང་སྐྱོང་ཁུལ་དང་རྫོང་བཅས་ཀྱི་ལས་ཁུངས་མང་པོའི་ཡི་གེ་འབྱོར་ཞིང་ཡི་གེའི་ནང་དོན་ནི་དོན་གཅིག་ཁོ་ན་སྟེ། ‘‘ང་ཚོའི་ལས་ཁུངས་ལ་ཁྱེད་སློབ་གྲྭའི་སློབ་མ་ཁ་ཤས་བགོ་རོགས’’ཟེར་མཁན་ཤ་སྟག་གི་གྲངས་ཀ་དེ་སློབ་མིའི་གྲངས་ཀ་ལས་ཧ་ལམ་ལྡབ་གཅིག་མང་བ་རེད། ་ འོན་ཏེ། སློབ་མ་ཚོའི་རེ་བ་དང་པོ་དང་གཉིས་པ། གསུམ་པ་ཚང་མ་རང་གི་ཕ་ཡུལ་དུ་བགོ་རོགས་ཟེར་མཁན་ལས་པེ་ཅིན་དང་ཁྲིན་ཏུའུ་སོགས་སུ་འགྲོ་འདོད་མཁན་ཧ་ལམ་མེད་པ་རེད། ང་རང་ཡང་དགེ་རྒན་དང་མགོ་ཁྲིད་ཚོས་ཐེངས་མང་པེ་ཅིན་དང་ཡང་ན་ཁྲིན་ཏུའུ་སོགས་སུ་འགྲོ་དགོས་པའི་སློབ་གསོ་བཏང་རུང་ངས་ཕ་མ་དང་ཁྱིམ་ཚང་གི་རེ་བ་ལྟར་ཕ་ཡུལ་དུ་མངགས་རོགས་ཁོ་ན་བཤད་པ་དང་སློབ་ཐོན་བྱུང་སྐབས་སློབ་—144—

གངས་ཁྲོད་ཀྱི་སྤྲ་གུར་སློབ་གྲྭའི་སྐྱིད་སྡུགམ་རྣམས་རྒྱ་ནང་གི་ས་གནས་ཁ་ཤས་སུ་ལྟ་སྐོར་ལ་ཁྲིད་སྐབས་ཀྱང་ང་རང་རྒྱ་ཡུལ་དུ་བགོ་རྒྱུར་དོགས་ནས་རྒྱ་ཡུལ་དུ་ཚ་བ་ན་རྒྱུ་རེད་ཅེས་ཁ་གཡར་ནས་ལྟ་སྐོར་དུ་ཡང་མ་སོང་། རྗེས་སུ་དགེ་རྒན་དང་མགོ་ཁྲིད་པས་སློབ་མའི་སྦྱངས་འབྲས་དང་འཇོན་ཐང་ལ་དམིགས་ནས་བཙན་ཐབས་ཀྱིས་ལས་བགོས་མི་བྱེད་ཐབས་མེད་གྱུར། ་བགྲང་བྱ་ཉི་ཤུའི་རྗེས་སུ་གནས་ཚུལ་དེ་དག་དྲན་དུས་སྐབས་འགར་ངུ་ཤོར་བ་དང་སྐབས་འགར་དགོད་བྲོ་བ་ལྟ་བུར་གྱུར་འདུག །

དྲི་བཟང་ཐུལ་བའི་སྨན་ལྗོངས།འགྱོད་སྣང་མེད་པའི་དགུན་ལྗོངས་ཤིགཔདྨ་རིག་འཛིན།ཐོག་མའི་བཞུར་རྒྱན། ་དགུན་ལྗོངས་འདིར་ལོ་གཉིས་ཅན་གྱི་བྱིས་པ་ཞིག་གི་བགྲོད་སྟངས་དང་འཛུམ་ཚུལ་ལས་མི་ལོ་ཉེར་བཞི་ཡར་སྔོན་གྱི་རང་ཉིད་རྙེད་ཅིང་རྨི་ལམ་ལྟ་བུའི་ལོ་ཟླ་དེར་ཡིད་སྨོན་ཤོར།ང་རང་རྨི་ལམ་ལྟ་བུའི་ལོ་ཟླ་དེར་ཧ་ཅང་མོས། ལོ་ཟླ་དེའི་བྲང་གཞུང་ནས་རང་གི་འདོད་བློ་ཚང་མ་གཙང་བོ་བཞིན་བཞུར་ཆོག་ལ། རང་ལ་མཁོ་བ་ཡོད་ཚད་ནུ་ཞོ་ལྟར་བསླང་ཆོག ད་དུང་ཕ་འཛོམས་མ་འཛོམས་ཀྱི་ཁྱིམ་་་གཞིས་དྲོན་མོ་དེའི་ཡོན་ཏན་མངོན་བཞིན་གླུ་ཨ་ལ་ངག་ནས་ཆུ་བོ་བཞིན་བཞུར་ཞིང་རྟ་འདོ་བའི་བང་རྩལ་བསིལ་རླུང་ལ་འགྲན།ཨ་ཨ། རྨི་ལམ་ལྟ་བུའི་ལོ་ཟླ་དེ་ནམ་ཡང་འབོར་དཀའ་ཞིང་རྟག་ཏུ་ངའི་དྲན་གདུང་གི་ལྗོན་པའི་སྟེང་ནས་ལྷུང་རྒྱུ་མེད་པའི་མཐིང་མདོག་གི་ལོ་མ་དེ་ཡིན་ན་ཅི་མ་རུང་།བབ་ཆགས་པའི་བསམ་གཞིགརི་མང་པོ་ཞིག་གི་ཞལ་རས་བཙལ་ཞིང་ཆུ་མོད་པོ་ཞིག་གི་དྲོ་བ་མྱངས་ནས་མི་ལོ་ཉེར་བཞིའི་དགུན་ལྗོངས་འདིར་ཐོན་བྱུང་། འདིའི་ཡར་སྔོན་དུ་བརྩོན་པས་ཉིན་མཚན་གྱི་གོ་རིམ་བརྗེས་མྱོང་ལ། ལེ་ལོས་ཕ་རྒན་གྱི་གནམ་ས་—146—

འགྱོད་སྣང་མེད་པའི་དགུན་ལྗོངས་ཤིགཁ་སྦུབས་པ་ལྟ་བུའི་འགྲམ་ལྕག་དེའི་ཟབ་ཚད་ཀྱང་མྱངས་མྱོང་། ནམ་རྒྱུན་ཕུགས་རིང་བའི་མི་ཚེའི་ལམ་སྣེ་རྡོག་པས་གནོན་དུས་མདུན་དུ་ཡོད་པ་ནི་དཔུང་་མཐོ་བའི་རི་རབ་ཅིག་གི་མཐོ་ཚད་ཡིན་པའང་གསལ་བོར་ཤེས།བདེན་ལགས། འདིའི་ཡར་སྔོན་དུ་ངས་རང་ཉིད་ངོ་མ་དེ་བཙལ་མ་མྱོང་ཡང་ཕུགས་བསམ་རླབས་ཆེན་ཞིག་གི་ཆེད་དུ་འགྲུལ་བཞུད་ཡང་དག་ཅིག་གི་འགོ་གཞི་ནས་བརྩམས་ཟིན། ད་དུང་མི་ཚེའི་ལས་བྱ་རེ་རེའི་མཇུག་ཏུ་ཡིད་ཚིམ་པའི་སྡོམ་ཚིག་རེ་རེ་འགོད་མ་ཐུབ་པ་ལའང་དུས་རྒྱུན་དུ་བསམ་གཞིག་གི་མེ་ལྕེ་དྲག་ཏུ་སྦར་བཞིན་ཡོད་ལགས།ཞེ་མཐུན་པའི་འགྲོ་འོང་།མ་གཞི་མི་ཚེ་ནི་འགྲུལ་བཞུད་དང་འགྲུལ་བཞུད་ལས་འགོ་བརྩམས་ཤིང་གྲོགས་མང་པོ་ཞིག་གི་བརྩེ་སེམས་ཀྱི་འོ་མ་དང་སྙིང་གཏམ་གྱི་བདུད་རྩིའང་འགྲུལ་བཞུད་ཀྱི་ཚིགས་མལ་རེ་ནས་འཐུང་བ་གོར་མ་ཆག དེ་བས་ཞེ་མཐུན་པའི་འགྲོ་འོང་ལས་མེ་ཏོག་གི་འཛུམ་མདངས་བཞད་ཅིང་དགའ་སྤྲོ་ཡི་ཁུ་བྱུག་འཕུར་བའི་ཚོགས་པ་རེ་གྲུབ་པ་མ་ཡིན་ནམ།ད་དུང་དགུན་ལྗོངས་འདིར་ངས་གྲོགས་མང་པོ་ཞིག་གདན་དྲངས་ལ་ང་ཡང་གྲོགས་པོ་རེ་རེའི་ཁྱིམ་ཉུལ་ནས་ཞེ་མཐུན་པའི་སྨྲ་བ་རླུང་རྟ་བཞིན་སྤུར།སྐབས་དེར་ངས་འཇིག་རྟེན་མི་ཡུལ་གྱི་བརྩེ་བ་ཚོར་བ་མ་ཟད། ཞེ་མཐུན་པའི་འགྲོ་འོང་རེ་ལ་བཀྲ་ཤིས་པའི་སྨོན་ཚིག་གང་མང་བསྐྱོན།འོད་འཆེར་བའི་ཕྱིར་དྲན།གྲོགས་པོ་ལགས། ད་ལྟ་ང་དུས་རབས་ཉི་ཤུ་པའི་ཆེས་མཐའ་མཇུག་གི་དགུན་ལྗོངས་དང་། ཆེས་མཐའ་མཇུག་གི་ཉིན་མོ། ཆེས་མཐའ་མཇུག་གི་—147—

དྲི་བཟང་ཐུལ་བའི་སྨན་ལྗོངས།དུས་ཚོད་ཉེར་གསུམ་དང་སྐར་མ་སུམ་ཅུའི་ས་སྲོད་ན་ཡོད།སྐབས་འདིར་ངས་རླབས་ཆེ་བའི་དུས་རབས་ཤིག་འདི་ལྟར་མཇུག་རྫོགས་པར་རྗེས་དྲན་ཞིག་བྱེད་འདོད་ནས་རེ་ཞིག་ལ་རང་ཉིད་གཅིག་པུ་ཁང་མིག་ཏུ་འཛུལ། ངོ་མ་རླབས་ཆེ་བའི་དུས་རབས་འདིའི་ཁོང་གསེང་དུ་བོད་མི་མང་པོ་ཞིག་གིས་ཞབས་རྗེས་བཞག་ཡོད་ལ། དུས་རབས་འདིའི་ལོ་རབས་ག་གེ་མོའི་ནང་དུ་སྤུན་ཟླ་མང་པོ་ཞིག་ས་མཐར་འཁྱམས་སོང་།ཡིན་ན་ཡང་། དུས་རབས་འདིའི་ནང་བོད་མི་རིགས་ཀྱི་ལོ་རྒྱུས་ཐོག་ཏུ་མིང་དུ་གྲགས་པའི་ལྗོངས་རྒྱུ་པ་ཞིག་བྱུང་ལ། ཁོའི་མིང་ལ་དགེ་འདུན་ཆོས་འཕེལ་ཟེར། ཁོས་ང་ཚོར་བཞག་པ་ཕུན་སུམ་ཚོགས་པའི་རིག་གནས་ཡིན་ལ།ཁོས་ང་ཚོར་སྦྱིན་པ་འོད་སྟོང་འབར་བའི་མདུན་ལམ་ལགས།ད་དུང་དོན་གྲུབ་རྒྱལ་ཟེར་བའི་རྒོད་པོ་ཞིག་བྱུང་ནས་བོད་ཀྱི་རྩོམ་རིག་གི་འཕེལ་མཚམས་གནས་མལ་གསར་བ་ཞིག་ཏུ་གཏད་བྱུང་བས། ཚང་མས་ཁོ་གླེང་བཞིན་ཡོད་ལ། ཚང་མས་ཁོར་དཔལ་དོན་གྲུབ་རྒྱལ་ཞེས་པའི་མིང་གི་དོ་ཤལ་ཕུལ་བར་བྱས།ངོ་མ་དུས་རབས་འདི་རླབས་ཆེ་བའི་དུས་རབས་ཤིགདུས་རབས་འདི་སྙིང་དུ་སྡུག་པའི་ནོར་བུ་ཞིག་ཨང་།འོ། ཁྱོད་ཚོས་བརྗེད་མི་དཔེ། ཟླ་བའི་སྟེང་ན་ཆུ་ཡོད་པར་སྨྲ་བའི་ཚན་རིག་པ་དེའང་བོད་མི་ཞིག་རེད། གཞན་སྒྱུ་རྩལ་པ་བློ་བཟང་ཡང་མཁའ་དབྱིངས་སུ་སྐར་མ་བཞིན་རྩེན་རྗེས་རྒྱང་རིང་ལ་སྐར་མདའ་བཞིན་བཞུད་སོང་།ད་དུང་ང་ཚོའི་སེམས་ཁོང་གི་ཟླ་བ་དུས་རབས་འདིའི་མཁའ་དབྱིངས་ནས་གངས་ཅན་ཁ་བ་རི་བའི་བགོ་སྐལ་དུ་བྱོན་ཞིང་དེ་ནས་ཡར་བསྐྱར་་་་་་རླབས་ཆེ་བའི་དུས་རབས་ཉི་ཤུ། ཁྱེད་ཀྱིས་ང་ཚོར་མང་བོ་ཞིག་སྤྲད་ཀྱང་སྤྲད་ལ། བྱིངས་ནས་ང་ཚོར་འཐོབ་འོས་།པ་མང་པོ་ཞིག་ཀྱང་ཁྱེར་སོང་།—148—

འགྱོད་སྣང་མེད་པའི་དགུན་ལྗོངས་ཤིག1904ལོར། རྒྱལ་རྩེའི་མཁའ་དབྱིངས་ཀྱི་སྤྲིན་དཀར་མེ་སྐྱོགས་ཀྱིས་གཏོར་དུས། བོད་མི་ཚོས་ཞེ་སྡང་གིས་འུར་མཐིལ་བཞག་པའི་འདོད་བློ་རེ་རེ་དགུན་ལྗོངས་འདིའི་སྐར་འོད་བཞིན་འཚེར་ན་ཅི་མ་རུང་།དགུན་ལྗོངས་འདིའི་ཡོན་ཏན།དགུན་ལྗོངས་འདི་དུས་རབས་ཉི་ཤུ་པའི་ཆེས་མཐའ་མཇུག་གི་མཛེས་ལྗོངས་ཡིན་པས་ང་གླུ་པ་ཞིག་ཡིན་པའི་ཚུལ་གྱིས་འགྲམ་པ་ཡང་ཡང་བསྐྱོར་ཏེ་རི་ཚོགས་ཀྱི་རྣ་བར་འོ་བརྒྱལ་གང་མང་བཟོས།ངས་སྣང་ངོར་དགུན་ལྗོངས་འདིའི་རྩྭ་རྩི་ཤིང་དང་ལ་ལུང་བ། ཐ་ན་ཁ་བའི་ཟེགས་མ་རེ་རེ་ལའང་ངོ་མཚར་བའི་གཏམ་རྒྱུད་རེ་མཆིས་པས ང་ཚོས་ནམ་ཡང་ཕྱིར་དྲན་བྱེད་འོས་པ་ཞིག་ཡིན་པར་མ་ཟད། བྱིངས་ནས་འདྲ་པར་ལེན་རྒྱུར་མི་དགའ་བའི་ངས་ཀྱང་སྐྱེས་སྟོབས་ཀྱི་ལང་ཚོ་རྒོད་པའི་རྩི་ཤིང་གི་ཚོགས་དང་མཉམ་དུ་ཚོན་མདོག་གི་འདྲ་པར་ཞིག་བསྐྱོན།ཅིས་ཀྱང་འཐོབ་འོས་པའི་འབྲས་མངར།དགུན་ལྗོངས་འདིའི་རྗེས་ནས་སྐྱེས་སྟོབས་ཀྱི་ལང་ཚོ་འབར་བའི་དཔྱིད་ཀ་བསླེབ་སྲིད་པས། དེ་དུས‘‘བོད་མི་རེས་ཞིང་རེ་རྨོ’’དགོས་ལ། ང་ཚོས‘‘སྐྲ་གསེབ་ཀྱི་འཇིག་རྟེན’’གྱིས་གསང་བའང་ཅིས་ཀྱང་རྟོགས་དགོས། ད་དུང་དཔྱིད་རླུང་དེའི་རྗེས་སུ་སྟོན་ཀ་བསླེབ་ཚེ་ངས་བོད་མི་རེ་ལ་མཛོད་རེ་ཡོད་པའི་སྨོན་འདུན་ཞུ་ཞུ།ངོ་མ་དགུན་ལྗོངས་འདི། འཁྱོད་སྣང་མེད་པའི་དགུན་ལྗོངས་ཤིག་རེད་ཨང་། ངས་དགུན་ལྗོངས་འདིར་བསམ་ཚུལ་མང་པོ་ཞིག་གི་གཤོག་ཟུང་རྙེད་ཅིང་གྲོགས་པོ་གང་མང་ཞིག་གི་ཡིད་སེམས་ཀྱི་འཇིག་རྟེན་མཐོང་སྟེ། འཛུམ་—149—

མདངས་ཀྱི་མེ་ཏོག་ངོ་མ་དེ་རྙེད། གཞན་བབ་ཆགས་པའི་བསམ་གཞིག་ཅིག་ལ་བརྟེན་ནས་བགྲོད་དཀའ་བའི་ལམ་ཕྲན་ཞིག་གི་བར་སྣང་ཡང་ངང་གིས་་མཐོང་རྐྱེན། ངས་ནམ་ཡང་དགུན་ལྗོངས་འདིར་རང་ཉིད་ཇི་བཞིན་ཕྱིར་དྲན་བྱེད་ངེས་ལགས། །

གཅེས་ཕྲུག་མ།གཅེས་ཕྲུག་མ།ཁྱུང་བཟང་།གཅེས་ཕྲུག་མ། ཨ་མ་དང་མཉམ་དུ་རྒྱང་ཐག་རིང་བའི་ཞིང་གྲོང་ན་ཡོད། ད་ལྟ་སྟོན་མཇུག་ཡིན་པས། སིལ་ཏོག་རེ་ཟ་བཞིན་ཨ་ཕ་གླེང་གིན་ཡོད་སྲིད་ལ། རི་མོ་བཀྲ་བའི་མིག་ཟུང་ཆུང་ཆུང་དེས་ཨ་ཕ་ཕྱིར་ལོག་པའི་ལམ་སྣེ་སྲུང་ཡོད་ངེས།གཅེས་ཕྲུག་མ། དབྱར་ཁ་རེ་རེ་བཞིན་གྲོགས་པོ་ཚོ་དང་མཉམ་དུ་སྡེ་འདབས་ཀྱི་རྐ་ཆུའི་འགྲམ་ནས་རྩེ་ཞིང་། སྟོན་མཇུག ཧ་ཅང་ཡངས་པའི་གཡུལ་ཁ་ནས་ཤོག་བུའི་རླུང་འཁོར་བསྐོར་ཏེ་འཐུང་དགོས་པའི་གུང་ཇ་ཡང་བརྗེད་འགྲོ། ཕྱི་དྲོར་ངོ་གདོང་སྐྱ་ཐེར་རེ་ལོག་དུས། ཕོ་བ་ལྟོགས་དྲགས་པའི་ལུ་གུ་བཞིན་ཨ་མར་གོ་རེ་སློང་ཞིང་། རང་འགུལ་གྱིས་ཆུ་འཁྱག་ཕོར་གང་བླུགས་ཏེ་རྔམ་འཐུང་བྱེད།གཅེས་ཕྲུག་མ། ཞིང་གྲོང་གི་བྱིས་པ་གཞན་རྣམས་དང་འདྲ་བར་སློབ་ལོ་རན་དུས། རྨོ་མོས་བཟོས་པའི་དཔེ་ཁུག་ཆུང་ཆུང་དེ་ཁུར་སློབ་གྲྭར་འགྲོ་དགོས་ཞེས་ཐོལ་གྱིས་ལངས་ནས་ལྭ་བ་གྱོན། གལ་ཏེ། སུ་ཞིག་གིས་དུས་དེར་བཀག་འགོག་བྱས་ཚེ་དེ་མུར་སྐད་ངན་བྱུང་ནས་ངུ་སྲིད།གཅེས་ཕྲུག་མ། དེ་ལྟར་བྲེལ་འཚུབ་ཀྱིས་ནངས་ཇ་རྟེན་འབྲེལ་ཙམ་འཐུང་རྗེས་དཔེ་ཁུག་ཁུར་ནས་རྒྱུག་འགྲོ་ལ། ཕྱི་དྲོར་ཁྱིམ་ལ་ལོག་དུས། ས་—151—

དྲི་བཟང་ཐུལ་བའི་སྨན་ལྗོངས།རྡུལ་གྱིས་གཡོགས་པའི་ངོ་གདོང་འཛུམ་གྱིས་གཡོགས་ཏེ། ཀ་གཅིག་པུ་ཤེས་པའི་ང་རྒྱལ་གྱིས‘‘ཨ་ཕ་ངས་ཡི་གེ་ཤེས’’ཞེས་ཡང་ཡང་སྒྲོགགཅེས་ཕྲུག་མ། དགུན་ཁ་ཐོན་རྗེས། མལ་ཁང་དྲོན་པོ་ནས་སྔུར་བ་ཆུང་ཆུང་རེ་འཐེན་བཞིན་གཉིད་ལ་རོལ། དེ་དུས། བསླངས་ཀྱང་མྱུར་མོར་མི་སད་ལ། སྒུལ་སྒུལ་ནས་སད་རྗེས་ཀྱང་ང་རང་སློབ་གྲྭར་མི་འགྲོ་ཞེས་ཁ་གཡས་ཕྱོགས་སུ་གཅུས་འགྲོ། ཨ་མས་བྱེད་ཐབས་ཀྱི་མཛུབ་མོ་ཡང་ཡང་སྒྲེང་ན་ད་གཟོད་འཐད་ལ་མི་འཐད་ཀྱིས་ལངས་ཡོང་མོད།ཡང་བསྐྱར་ངས་ཁ་ལག་མི་བཀྲུ་ཞེས་གཅེས་གཡེར་ཡང་ཡང་སློང་། སྤོ་བོས་སྐད་ལོག་རེ་བྱས་ཚེ་དྲང་ལམ་ལ་བུད་པའི་བོང་བུ་བཞིན་ཨ་མའི་ཅི་གསུངས་དང་ལེན་བྱེད།གཅེས་ཕྲུག་མ། ད་ལྟ་ཡང་མཚན་མོ་རེ་རེ་བཞིན་ཨ་མའི་གནའ་གཏམ་ལ་ཉན་གྱིན་ཡོད་སྲིད་ལ། སྔོན་ཆད་དང་འདྲ་བར‘‘དེ་ལ་ཅི་ཞིག་བྱུང་བ་རེད་དམ་ཡང་ན་མི་དེ་ད་ལྟ་གང་ན་ཡོད’’སོགས་གནའ་གཏམ་དང་འབྲེལ་བའི་འདྲི་ཚིག་གློ་བུར་བ་རེ་ཡང་མདའ་མོ་བཞིན་འཕེན་གྱིན་ཡོད་ངེས། ད་དུང་དགེ་རྒན་གྱིས་བསླབས་པའི〈འཇིག་རྟེན་སྟེང་དུ་ཨ་མ་ཁོ་ན་བཟང〉ཞེས་པའི་གླུ་དབྱངས་དེ་ཡང་ཆ་ལེ་ཆོལ་ལེ་རེ་ལེན་གྱིན་ཡོད་སྲིད།གཅེས་ཕྲུག་མ། ཨ་མ་དང་མཉམ་དུ་རྒྱང་ཐག་རིང་བའི་ཞིང་གྲོང་ན་ཡོད། སྙིང་རྗེ་བའི་རལ་བ་ཐུང་ཐུང་། སེར་ཏིག་གི་སྙེ་རླབས་དང་ལྷན་དུ་ལྡེམ་གྱིན་ཡོད་ངེས་ལ། ནག་ཀྲིག་ཀྲིག་གི་མིག་འབྲས། སྐར་ཚོགས་དང་ལྷན་དུ་འཛུམ་གྱིན་ཡོད་སྲིད། གྲོང་ཁྱེར་གྱི་མི་ཚོགས་ཀྱི་འཚང་ཁའི་ཁྲོད།རླངས་འཁོར་གྱི་འུར་སྒྲའི་ཁྲོད། ངས་མོ་རང་ཧ་ཅང་དྲན། ནམ་རྒྱུན་་་དགོད་ཁ་སློང་མཁས་ཀྱི་ངའི་གཅེས་ཕྲུག་མ། ། ་་—152—

བུམ་ཆུང་གི་རྨ་ཁ།བུམ་ཆུང་གི་རྨ་ཁ།ལྷ་བྱམས་རྒྱལ།བུམ་ཆུང་ནི་དེའུ་ལས་ཅུང་ཟད་ཆེ་བའི་རི་ཕྲན་ཞིག་གི་མིང་ཡིན། བོད་ཡུལ་གྱི་རི་གྲོང་ཆུང་ཆུང་ཞིག་གི་རྒྱབ་རིར་བཞུགས་ཡོད་ཅིང་། གྲོང་ཚོ་དེ་ནི་ཏག་ཏག་ངའི་ལྟེ་ཁྲག་འཕོ་སའི་ཕ་ཡུལ་ཡིན། ་ཐག་རིང་ནས་བལྟས་ན་བུམ་ཆུང་ནི་དངོས་གནས་བུམ་པ་ཆུང་ཆུང་ཞིག་དང་ཤིན་ཏུ་མཚུངས། རི་དེའི་འདབས་ནི་ཁོད་ཡངས་ཤིང་རི་སྐེད་འབུར་དུ་ཐོན་ཡོད་ལ་རི་མགུལ་ནང་དུ་སྐུམ་ཡོད་པའི་རྩེ་མོར་ལྗོན་ཤིང་གི་ཡལ་འདབ་དང་དར་ཚོན་སྣ་ཚོགས་ཀྱིས་བསྟད་ཡོད་པའི་ལ་བཙས་ཕོན་པོ་ཞིག་ཀྱང་ཡོད།དེ་ནི་བུམ་པའི་ཁ་རྒྱན་དུ་མེ་ཏོག་བཙུགས་པ་དང་མཚུངས། བུམ་ཆུང་རི་ཕྲན་ནི་སྤང་རི་ཞིག་ཡིན། དཔྱིད་ཀྱི་བུ་མོའི་གོམ་སྒྲ་ཉེ་བར་ལྷགས་ཐེངས་རེར།ཁོས་འབོལ་་ཞིང་འཇམ་ལ་ལྗང་ཞིང་ནིམ་པའི་སྤང་གོས་མནབས་སྲིད་ཅིང་།དེ་དུས་ཡུལ་མི་ཚོས་ལུག་ཁྱུ་རི་ལ་བཀྲམ་པའི་ཚེ་གོས་རྒྱན་ལྗང་གུའི་ཐོག་ཏུ་དཀར་ནག་གི་རི་མོ་ཕབ་པ་ཇི་བཞིན་ལྟ་ན་སྡུག ངའི་བསམ་པའི་བརྩེ་ཞེན་གྱི་ཡོལ་ངོར་བུམ་ཆུང་ནི་གངས་རི་ལྟར་འཁྱག་ཤུར་ཤུར་ཞིག་དང་གཡའ་རི་ལྟར་གཅེར་གྲང་གྲང་། ནགས་རི་ལྟར་ཟིང་ལོང་ལོང་ཞིག་མ་ཡིན་པར། ཞི་ཞིང་དུལ་ལ་བག་ཕེབས་ཤིང་བརྩེ་ཞེན་གྱིས་ཁེངས་པའི་མཛེས་མ་ཞིག་དང་མཚུངས།མཛེས་མ་དེས་མི་རབས་ནས་མི་རབས་བར་ང་ཚོའི་གྲོང་ཚོ་ཆུང་ཆུང་དེ་པང་དུ་—153—

དྲི་བཟང་ཐུལ་བའི་སྨན་ལྗོངས།རུམ་ནས་གཅེས་སྐྱོང་བྱས་པས། གྲོང་མི་རྣམས་ཀྱིས་ཀྱང་བཀྲ་ཤིས་རྟགས་བརྒྱད་ཀྱི་གྲངས་སུ་བགྲང་བའི་བུམ་པར་རྩིས་མཐོང་བྱེད་པ་བཞིན་རི་ཕྲན་་འདིར་བསྟོད་ཅིང་བཀུར་བ་རེད།ཡིན་ན་ཡང་། འདི་ལྟ་བུའི་སྤང་རི་ཡིད་དུ་འོང་པ་ཞིག་ལའང་ལོ་རྒྱུས་སྐྱོམ་འགུལ་གྱི་རྦ་རླབས་ཁྲོད་དུ་མི་རྣམས་ཀྱིས་གདུག་ཙུབ་སྦར་བགྲད་བྱས་ཏེ་རྨ་ཁ་ཟབ་མོ་བཟོས་མྱོང་། རྒྱང་ནས་བལྟས་ན། བུམ་ཆུང་གི་ལྟོ་བ་དང་་་་་འདབས་གཤམ་དུ་གྲུ་བཞི་བྲེ་དང་འདྲ་བའི་རྗེས་ཤུལ་གང་མང་ཕབ་འདུག་པ་དེ་དག་ནི་སྣུམ་བཅུད་ཤོར་བའི་ངོ་མདངས་སམ་སྐྱ་གོར་བབས་པའི་བཞིན་རས་ལྟར་བལྟས་མ་ཐག་མིག་ལ་གསལ་བ་ཞིག་རེད། གྲོང་ཚོའི་ནང་གི་བགྲེས་སོང་ཚོས་ལབ་པ་ལྟར་ན། དེ་ནི‘‘མཆོང་སྐྱོད་ཆེན་པོའི’’ལས་འགུལ་ཁྲོད་བཞག་པ་ཞིག་རེད་ཟེར། དེ་དུས‘‘མི་ལ་སྙིང་སྟོབས་ག་འདྲ་ཡོད་ན། ས་ལ་ཐོན་སྐྱེད་དེ་འདྲ་ཡོད’’ཟེར་བའི་འུར་སྒྲ་གང་སར་སྒྲོག་ཅིང་། མཐོན་པོ་རི་ཡི་སྤང་བཀོག་ནས་ལོ་ཏོག་བཏབ། དམའ་མོ་ཐང་གི་ནགས་བཅད་ནས་ལོ་ཏོག་་་བཏབ། གང་སར་ལོ་ཏོག་བཏབ་པའི་མཇུག་ཏུ་ལོ་དང་པོར་ཁེ་བཟང་ཉུང་ཙམ་རེག་ནས་སྤྲོ་བ་སྐྱེས་ཀྱང་ལོ་གཉིས་པ་ནས་བཟུང་འབྲུ་རྡོག་ཐར་ཐོར་སྲིན་མོའི་མིག་ཆུ་ཙམ་ལས་བསྡུ་རྒྱུ་མ་བྱུང་པས། ཡུལ་མི་རྣམས་ཡིད་ཆད་དེ‘‘ས་ཞིང’’དེ་དག་ས་རྒོད་དུ་མི་བསྐྱུར་ཀ་མེད་བྱུང་། ད་ལྟ་བལྟས་ན་རང་བྱུང་ཁམས་ཀྱི་ཆོས་ཉིད་དང་མི་བསྟུན་པར་རང་སྣང་གང་ཤར་བྱེད་པའི་མི་དེ་རྣམས་ཀྱིས་སྐབས་དེར་ཇི་ལྟར་བསམ་པ་ཡིན་ནམ་ལྗང་མདོག་སྤང་གི་གྱོན་གོས་གཅེར་བུར་བཤུས་པའི‘‘བུམ་ཆུང’’དེ་སྙིང་རེ་རྗེ། རི་ཕྲན་དེར་མཚོན་ན་ཤུལ་རྗེས་དེ་དག་ནི་སོས་ཐབས་དཀའ་བའི་རྨ་ཁ་ཟབ་མོ་ཞིག་མ་ཡིན་ནམ།འདས་ཟིན་པ་ནི་ཆུ་རྒྱུན་ལས་སྣང་བའི་ཝུ་བ་དང་གཉིས་སུ་མ་མཆིས་པར་སྔ་མོ་ནས་ཡལ་ཚར། འོན་ཀྱང་ཡིད་སྐྱོ་བ་ནི་བུམ་ཆུང་ལ་ཉེ་ཆར་ཡུལ་མི་ཚོས་—154—

བུམ་ཆུང་གི་རྨ་ཁ།ཡང་བསྐྱར་རྨ་ཁ་ཟབ་ཅིང་རྒྱ་ཆེ་བ་ཞིག་བཟོས་འདུག དགུན་གནང་སྐབས་སུ་ང་རང་ཕ་ཡུལ་དུ་ལོག་དུས། ཏག་ཏག་འབབ་ཞོད་ཆེ་བའི་ཁ་བ་ཐེངས་ཤིག་གིས་ཡོད་ཚད་མནན་འདུག མགོ་བོ་དགྱེས་ཏེ་བུམ་ཆུང་ལ་ལྟ་དུས།ཨ་ཁ། བུམ་ཆུང་ཐོག་ཁ་བ་ཆགས་པའི་གཞི་རུ་དྲ་མིག་མང་བའི་རི་མོ་ཞིག་བཀོད་འདུག་ཅིང་། དེ་ནི་བུམ་ཆུང་གིས་དར་གོས་དཀར་པོ་དྲ་མིག་མ་ཞིག་གྱོན་པ་དང་མཚུངས། ཅི་ཡིན་ཆ་མ་འཚལ་བར་གྲོང་མི་ཞིག་ལ་དྲིས་པར་སྐྱོ་གདུང་དང་བཅས‘‘བུམ་ཆུང་ཐོག་ཏུ་ནགས་བསྐྲུན་དགོས་པའི་བཀའ་བབས་པས། ད་ལྟ་ཁྱོད་ཀྱིས་མཐོང་བ་ནི་བརྐོས་ཡོད་པའི་སྡོང་འོབས་རེད’’ཟེར།ངའི་ཡིད་དུ་དར་ཅིག་ལ་ཕངས་སེམས་ཀྱིས་ཁེངས་ཤིང་ཟུག་རྔུ་དྲག་པོ་ཞིག་སྐྱེས་སོང་། ‘‘སྤང་རི་ནི་ནམ་ཡང་སྤང་རི་རེད། སྤང་རི་ནགས་རིར་བསྒྱུར་་་དགོས་དོན་ཅི་རེད ’’ངས་འདི་ལྟར་བཤད་དུས། གྲོང་མི་དེས་དངན་པ་རིང་པོ་ཞིག་འཐེན་ནས‘‘དེ་གོང་རིམ་གྱི་བཀའ་ཡིན་པས ’’ཞེས་མགོ་བོ་གཡུག་བཞིན་བུད་སོང་།ལོས་ཡིན། གོང་རིམ་གྱི་བཀའ་ཡིན་པས་ང་ཚོར་བྱ་ཐབས་ཅི་ཞིག་ཡོད།གསར་སྐྲུན་ནམ་གསར་སྤེལ་ཞེས་པའི་བྱ་འགུལ་ལ་སྨོན་འདུན་ཡག་པོ་ཞིག་ཡོད་སྲིད་ཀྱང་། རི་ཕྲན་བུམ་ཆུང་གི་ས་བབ་ཁོར་ཡུག་ལ་བརྟགས་ན་སྤང་རི་་་ནགས་རི་ལ་བསྒྱུར་ཐུབ་མིན་ནི་དོགས་པའི་གནས་ཤིག་སྟེ། གལ་སྲིད་དེ་ལྟར་མ་གྱུར་ན། བུམ་ཆུང་གི་རྨ་ཁ་ཇེ་མང་ཇེ་ཟབ་ཏུ་སོང་བ་ཙམ་ཞིག་ཏུ་མ་ཟད་པར། ང་ཚོས་ཕྱི་རབས་པ་རྣམས་ལ་ངོ་གནོང་དགོས་པའི་གླེན་རྟགས་ཤིག་བཟོས་འགྲོ་བའི་སོམ་ཉི་ཡོད། གང་ལྟར་ཀྱང་བུམ་ཆུང་གི་རྨ་ཁ་དེ་ངའི་སེམས་ལ་ཐེབས་པ་ཇི་བཞིན་རིང་དུ་ཡལ་མ་ཐུབ། །

དྲི་བཟང་ཐུལ་བའི་སྨན་ལྗོངས།ང་ཚོའི་མི་རབས་འདི།དོ་སྨྱོན་ཚེ་རིང་བཀྲ་ཤིས།་མི་ཡུལ་ལ་ཆར་ཐིགས་ཙམ་གྱི་སླད་དུ། སྤྲིན་པ་ཚོས་སྔར་ནས་མཐའ་མེད་པའི་བར་སྣང་བདམས་ཟིན་ལ། རི་བོ་གྲངས་མེད་ཀྱི་ཕ་རོལ་ནས་རླུང་བུའི་སེམས་གཤིན་གྱི་གླེང་མོལ་ཤབ་ཤུབ། ཕ་ཡི་ཟོལ་མེད་དང་མ་ཡི་བྱམས་སེམས་བཞིན་མྱ་ངམ་གྱི་སེམས་སྟེང་དུ་བབས་བྱུང་།རྣོ་ངར་གྱི་ཡིག་འབྲུ་རེ་རེ་མུན་ཁྲོད་དུ་ཟུག་དུས། སྲང་ལམ་དུ་གད་སྙིགས་འཐུ་བའི་སྤྲང་པོ་ཚོའི་གཟུགས་བརྙན། ཇེ་མཐོ་ནས་ཇེ་མཐོར་་་་་་་་་འཕགས་ཏེ་བདག་གི་རྣམ་ཤེས་མནན་འོངས། སྐབས་དེར། དཔེ་ཆ་ཟ་མཁན་དང་ཡིག་འབྲུ་འགམ་མཁན་ཚོ་སྲང་ལམ་དུ་ཆང་དྲི་འཐུལ་བའི་ཀུ་ཅོ་འདོན་མཁན་ཡིན། མུན་པ་ལྷུང་ལྷུང་བཞུར་བས་རང་གི་དབུགས་རྒྱུན་ཡང་མཐོང་ཐབས་བྲལ།ལུག་ཤ་ཚོན་པོ་བཞེས་བཞིན་སྐད་ཆ་ཚོན་པོ་བཤད་ལ། ཆུང་མ་ཚོན་པོ་རུམ་བཞིན་རྨི་ལམ་ཚོན་པོར་རོལ་བའི་མི་དེ་ཚོ། ‘‘མཛའ་མོ’’ནང་བཞིན་ང་ཚོའི་སེམས་གཏིང་དུ་འཇབ་འོངས་པས། དུས་ཀྱི་བྲང་གཞུང་ནས་ཟོལ་གྱིས་བསླངས་པའི་དར་ལྕོག་གི་གླུ་སྒྲ་ལྷང་ལྷང་མཆེད།བདག་གི་འཛུམ་ཆུང་ལྡང་བའི་ཚེ་སྲོག་ལ། ནགས་ཚལ་གྱི་གྲིབ་མས་བརླན་བྱུང་། གཞོན་ནུ་མའི་ཟོ་ཁར་འཕྱོ་བའི་ཉི་འོད་ཀྱི་མགྲིན་གླུ་སྙན་མོ།རྒྱང་བཞུད་ཀྱི་གོམ་ཆུང་ལ་འཁྲུལ་ནས་ཆས་སོང་། ང་ཚོས་ཉི་གཞོན་གླེང་—156—

ང་ཚོའི་མི་རབས་འདི།དྲགས་པས་མཆུ་སྒྲོས་ལའང་ཇི་འདྲའི་ཚ་དྲོད་འབར་ཨང་།བྱིས་པ་ཚོ་སྐོམ་གདུང་གིས་བཟི་བས། མིག་མདངས་ཀྱང་རྙིད་པར་གྱུར།ཨར་འདམ་དབུ་འཕང་དགུང་དུ་བཏེགས་པས་སྦྲ་ནག་གི་ན་ཚོད་རིམ་གྱིས་རྒས་ཤིང་། ན་ཆུང་མ་དང་འོ་ཟོ། དབྱངས་གསལ་གྱི་གྲིབ་འོག་ཏུ་འདུས་ཏེ་ཇུས་གཞི་གསར་པ་འཐེན་དགོས་བྱུང་། ད་དུང་འཕྲུལ་འཁོར་དང་གློག་ཀླད། སུ་ཞིག་གི་བསླུ་བྲིད་བཞིན་ང་ཚོའི་ཕུགས་བསམ་གྱི་མངའ་ཐང་འཕྲོག་སོང་།སྟོན་རླུང་གིས་བདས་པའི་ལོ་འདབ་རེ་རེའི་མིག་ཀོང་དུ་ཡིབས་པའི་མེ་ལྟར་དམར་པའི་བློ་མོས། དུས་མཐའི་བྲག་ལྡེབས་སུ་བརྐོས་པའི་སྙིང་ཉེ་བའི་ཡིག་འབྲུའི་རྒྱལ་ཁམས་སུ་འཕྱོ་ལ། ཕམ་ཁ་ཞིག་ཅིས་ཀྱང་བསུ་ངེས་ན། ང་ཚོས་ཀྱང་ཕ་གཞིས་ལ་དག་སྒྲིག་ཅིག་བྱ་འོས།འདི་ལྟར། ང་ཚོས‘‘ཡ་ང་བའི་བསམ་གཞིག’’མང་པོ་གཡོར་དར་་་་བཞིན་མི་བསྒྲེངས་ག་མེད་དུ་གྱུར།དར་ལྕོག་ནི་ནམ་ཡང་མཐོ་སར་བཙུགས་པས། ང་ཚོའི་མི་རབས་འདི་བྱིས་པ་བཞིན་འཚར་ལོངས་འབྱུང་འོས།འབྱོར་ཕྱུག་ལ་ཁེན་དྲགས་པས་ང་ཚོ་ཡང་བསྐྱར་དབུལ་ཕོངས་སུ་གྱུར།ང་ཚོས་ཀྱང་ཆར་རླུང་ཁྲོད་ཀྱི་སྦྲ་ནག་ལ་ཨར་འདམ་གྱི་ཀ་བ་དང་རྣོ་སྐུད་ཀྱི་ཆོན་ཐག་བསྐྲུན་ཅིང་། རྒྱ་མཚོ་ཆེན་པོའི་ཕང་བར་འཕྲུལ་ཟམ་འཕངས་ཏེ་འོ་ཟོ་ལས‘‘ཏི་སི་ཁོའི’’དབྱངས་སྙན་མཆེད་དུ་འཇུག་འོས། ད་དུང་། གངས་རི་ལ་གཤག་བཅོས་ཀྱིས་ངོ་མཚར་གྱི་བདེན་པ་འབྱེད་འོས། ང་ཚོའི་མི་རབས་འདི། འདི་ལྟར་འཚར་ལོངས་འབྱུང་བཞིན་ཡོད་ལ། ཡོད་ཚད་སྐྱེས་སྟོབས་ཀྱིས་འབར་ངེས། །

དྲི་བཟང་ཐུལ་བའི་སྨན་ལྗོངས།ཆུ་ལེན་བུ་མོ།མདའ་བཙན་པོ།ཆུ་ངོགས་ནས་མེ་ཏོག་སེར་ཆེན་འཐུ་བའི་ལུག་རྫི་བུ་མོ་དེ་ཁྱེད་ཡིན།ཁྱེད་ནི་ངའི་ཡིད་དུ་འོང་བའི་བརྩེ་དུང་གི་མེ་རིའམ་རི་སྐྱེས་མེ་ཏོག་དེ་ཡིན།སེམས་པ་བཞིན་དམར་བའི་སྡོང་ལོ་རྒྱང་ལ་འཕུར་དུས། མིག་ཆུ་བརྩེ་དུང་བཞིན་བབས་པ་ཁ་བའི་མེ་ཏོག་དཀར་པོ། བདག་གི་འབྲི་དེབ་ཀྱི་བར་གསེང་ལ་བརླན་གྱིས་སིམ་བྱུང་། ཆུ་ལེན་བུ་མོ། གཙང་བོའི་ཕ་རོལ་ན་ངུ་བ་ཁྱེད་རང་ཡིན་ལ། རི་བོའི་ཚུར་རོལ་ན་སྐྱོ་བ་ང་རང་ཡིན། ངའི་རྨི་ལམ་ན་དཀའ་ཚེགས་ཀྱིས་རྒྱ་བའི་ཆུ་ལེན་བུ་མོ།གྱེས་བྲལ་གྱི་ཉིན་མོ་དེ་ནས་བཟུང་། བདག་གི་ལུས་སེམས་རྡོ་དང་ཆུ་ཡིན། ཆུ་ལ་སེམས་པ་ཞིག་མེད་ན་རྡོ་ལ་དྲོད་ཁོལ་ཞིག་ཅི་ལ་ཡོད། བདག་གི་རེ་སྒུག་རྡོ་དང་ཆུ་ཡིན། ཆུ་ལ་འཛད་རྒྱུ་ཞིག་མེད་ན་རྡོ་ལ་ཟད་རྒྱུ་ཞིག་ཅི་ལ་ཡོད།རྒྱང་རིང་། ངང་སྒུག་ལྟར་རིང་བའི་རྒྱང་རིང་གི་རེ་བཞག་མ།གནས་ཡུལ་ན་ཁྱེད་ལ་རང་དབང་གིས་བསྒྲིགས་པའི་བཟའ་ཟླ་མེད། ཁྲིམས་དང་མཐུན་པའི་གཉེན་ཡིག་མེད། རྒྱང་རིང་གི་ངའི་རེ་བཞག་མ། མཛའ་བརྩེ་དྲོད་ཀྱིས་ཁྱབ་པའི་ངའི་ཁང་མིག་ལ་ཤོག བརྩེ་འདང་ཕྱི་ཐག་རིང་བའི་ངའི་ཁང་མིག་ལ་ཤོག ཁང་མིག་ཆུང་ཆུང་གིས་ཁྱེད་ལ་དྲོད་ཁོལ་དང་འོད་—158—

སྣང་སྩོལ་ངེས།ནམ་ཞིག་ལ། ཁྱེད་ཀྱི་སྐད་ངག་བདག་གི་ཁང་མིག་ནས་དགོད་སྲིད།ནམ་ཞིག་ལ་ཁྱེད་ཀྱི་བཞིན་བཟང་བདག་གི་ཁང་མིག་ནས་འཛུམ་ཐུབ། དེ་དུས་ཁང་མིག་ཆུང་ཆུང་བདེ་སྐྱིད་དང་སྤྲོ་སྣང་གིས་ཁྱབ་ངེས། བསིལ་ཆར།ཉི་ཟེར། མཚམས་སྤྲིན་སོགས་བདག་གི་སྔས་ན་བཀལ་བའི་སྙན་ཚིག་དེ་ཡིན་ནམ། །

དྲི་བཟང་ཐུལ་བའི་སྨན་ལྗོངས།བག་ཆགས་ཀྱིས་དགྲོལ་བའི་རོལ་དབྱངས།རྨོག་རུ་ཤེས་རབ་རྡོ་རྗེ།ནམ་ཡང་བརྗེད་པར་དཀའ་བ་ནི་ནམ་ཡང་རྟོགས་ཐབས་བྲལ་བའི་ཁྱོད་་ཀྱི་འཛུམ་མདངས་རེད།ངའི་སེམས་ཁོང་ན་མཛེས་སྡུག་གི་རང་བྱུང་ཁམས་ཆེན་མོ་དང་སྒྱུ་རྩལ་གྱིས་བསྐྲུན་པའི་འཕྲུལ་ལྗོངས་ཀྱི་མུ་ཁྱུད་ཡོད་ལ། སྙན་ངག་དང་སྙན་ངག་བཀྲམ་པའི་བཀྲག་མདངས་ཡོད། དེ་ལས་གཞན། ད་དུང་སྙིང་ཉེ་བའི་ཤེས་རབ་སྒྲོལ་མའམ་ཁོ་མོའི་འཛུམ་མདངས་དང་སྙིང་གཏམ། ཁྱད་འཕགས་ཀྱི་གཤིས་ཀ་དང་མ་འོངས་པ་ཡོད། ་ལུས་རྟེན་གྱི་ལྕགས་མཁར་དམར་པོའི་ནང་རོལ་གྱི་ཡིད་འོང་གི་སྐྱེད་ཚལ་ཧྲིལ་བོའི་བདག་མོ་སྟེ། ཁྱོད་ལ་ངའི་དབང་བོ་མཐའ་དག་གི་ཕོ་བྲང་རྨེག་མེད་དུ་གཏོང་བའི་ནུས་མཐུ་མངའ། ཁྱོད་ལ་ངའི་སྙན་ངག་དང་སྨྱུག་རྩེ་བསླུ་བའི་གར་སྟབས་དང་ཤེས་རབ་ལྡན། དོན་དུ་ཁྱོད་ནི་ངའི་ཚེ་སྲོག་གི་སྙིང་བོ་དང་མི་ཚེའི་སྐྱིད་སྡུག་ཡིན།བརྩེ་དུང་ཞེས་པའི་མེ་ལྕེ་དེའི་ཚ་དྲོད་དང་འོད་ཟེར། ཟབ་ཚད་དམ་ལྗིད་ཚད་སོགས་གསལ་བོར་རྟོགས་རྗེས་ངའི་ཤ་རུས་ཀྱི་གསེང་ནས་ཁོལ་བའི་གླུ་གཞས་ཡོད་ཚད་ཁྱོད་ཁོ་ནའི་ལོངས་སྤྱོད་དུ་འབུལ་བཞིན་ཡོད། དེའི་ཕྱིར།ངས་ནམ་ཡང་ཁྱོད་ཀྱི་མེ་ཏོག་སྲུང་ཡོད། རྐི—160—

བག་ཆགས་ཀྱིས་དཀྲོལ་བའི་རོལ་དབྱངས།བདག་གི་ཁེར་རྐྱང་གི་བདག་མོ། སྐྱོ་གདུང་དང་རྨ་ཁས་རབ་ཏུ་བརྒྱན་པའི་ན་ཟུག་དང་ལེན་བྱས་ཤིང་དོར་མ་མྱོང་བའི་དྭངས་གསལ་གྱི་འདོད་འདུན་ལག་པས་བསྐྱོར་ཏེ་ཁྱོད་ཀྱི་འགྲམ་ངོགས་བསྙེག་པའི་ང་རང་། དུས་རླུང་གྲང་མོའི་རྣོ་སྲོག་གདུག་ཙུབ་དང་རལ་གྲི་མང་བོའི་སོ་ཁ་ནས་སྐྱོབ་པར་འབད་ཀྱིན་ཡོད། འཁྱུད་འཁྱུད་འདྲ་བའི་འུ་གཉིས་ཀྱི་ལག་གདང་དམ་དམ་པ་དོན་་་དངོས་ཡིན་ཚེ། དུས་གཏན་དུ་འབོར་མ་མྱོང་བའི་དགའ་དགོད་ཀྱི་རླབས་ཕྲེང་ངམ་མཉམ་གཅིག་གི་གོམ་འགྲོས་དང་འགུལ་སྐྱོད་རེ་རེའང་འུ་གཉིས་ཀྱི་ལས་འཕྲོ་ཡིན་ངེས། ཁྱོད་རང་ངོ་བསྟོད་དང་ཚུལ་འཆོས་ལ་དུངས་མི་སྲིད་ན།ཁྱོད་རང་དབང་ཐང་དང་སྒོར་མོ་ལ་དགའ་མི་སྲིད། ངས་འཆར་ནུབ་གང་ཡང་མ་བསམ་པར་འབྱོར་ཕྱུག་གི་དབུལ་ཕོངས་ལ་དགའ་མགུས་རོལ་བཞིན་སུ་ཞིག་ལ་བསྒུགས་ཡོད་པ་ཁྱོད་ལ་མི་གསལ་སུ་ལ་གསལ། ཁྱོད་རང་ཐོབ་འདོད་ཀྱི་ཧམ་སེམས་རྒོད་པོས། སྐྲ་དཀར་དང་གཉེར་མའི་གསེབ་ནས་ཀྱང་ངས་ཁྱོད་ལ་རང་ཉིད་ཀྱིས་བརྩེགས་ཤིང་སྲུང་བའི་བརྩེ་དུང་སྟོན་སྲིད།ངོ་མ། ངས་བསམ་ན་ངའི་དགའ་བ་དང་དུངས་པ་མ་ལུས་ང་རང་འཇིག་རྟེན་དུ་མ་སླེབས་པའི་སྔོན་ནས་ཁྱོད་ཀྱི་བཙོན་འོག་ཏུ་ཚུད་ཡོད་པར་སྙམ་པས། ངོ་གདོང་ཁྲག་ཚོས་ཀྱིས་བརྒྱན་ཏེ་ཇི་ལྟར་མཇུག་བསྡུ་ཚུལ་ཞིག་ནམ་ཡང་མ་གསུངས་རོགས། །

དྲི་བཟང་ཐུལ་བའི་སྨན་ལྗོངས།སེམས་གཤིས་ཀྱི་རྒྱང་འབོད།འབའ་སེང་སྨྱོན།ཞིང་གྲོང་གི་གཏམ་རྒྱུད།ཞིང་གྲོང་། ས་རྡུལ་གྱི་སྨུག་ལོང་ཁྲོད་སྨིན་ཞིང་། ཞིང་པ་ཚོ།ལྕགས་ཁེམ་གྱི་རྩོལ་ཤུགས་ལ་འབྱར་འདུགཉི་ཟླ་དང་འགྲོགས་པའི་ལོ་ངོ་ཁྲི་སྟོང་གི་རིང་ལ། ཞིང་པ་ཚོས།དབྱར་གྱི་ཚ་གདུག་ཁྲོད་ནས་མཛད་རྗེས་ཀྱི་རྔུལ་ཆུ་ཟས་སུ་བརྗེས་ཤིང་།དགུན་གྱི་གྲང་ངར་ཁྲོད་མེད་དཔུང་བཞིན་དྲོ་བའི་སེམས་པ་རུམ་སྟེ་ཕྱི་རོལ་གྱི་མཁའ་དབུགས་རྔུབ་ཀྱིན་མི་ཚེ་ཡི་ལམ་རྒྱགས་འཚོལ་བར་བྲེལ།ཞིང་གྲོང་། ཁྱོད་ཀྱི་ནམ་མཁའ་སྟོང་སང་སང་། ཁྱོད་ཀྱི་ས་གཞི་སྐྱ་ཐང་ཐང་། ཁྱོད་ཀྱི་ཡུལ་ལྗོངས་ལ་རྨོངས་ཞེན་གྱི་མུན་པ་ཇེ་སྟུག་ནས་ཇེ་སྟུགཁྱོད་ཀྱི་པང་ནས་གྲང་ཤུར་ཤུར་གྱི་གཏམ་རྒྱུད་ཇེ་མང་ནས་ཇེ་མང་། ང་རང་ཕོ་ལོ་བཞི་གསུམ་བཅུ་གཉིས་ལ་སོན་ཏེ་ཕུགས་བསམ་ཀྱི་གནས་ཚང་ཕྱི་རོལ་ལ་གཡར་བ་ནས་བཟུང་། ཁྱོད་རང་ལྗན་ལྗིན་གྱི་རྡོལ་དབྱངས་བཞིན་ངའི་བློ་ངོ་ནས་ཡལ་མ་མྱོང་། མ་ཡུམ་བཞིན་སེམས་ཁོང་ནས་དོར་མ་མྱོང་། ང་རང་བྲག་ཐོག་གི་གླ་བོ་དང་ཐོད་དཀར་གྱི་འབྲི་མོ་བཞིན། འགྲུལ་བཞུད་ཀྱི་འབབ་ཚིགས་རེ་རེ་ནས་ཕྱི་མིག་གིས་འཁྲེང་སེམས་ཁྱོད་ལ་གཏད་ཅིང་། བརྩེ་དུང་གི་གླུ་ཆུང་ཁྱོད་ལ་བླངས་ནའང་། ཁྱོད་རང་རྨི་ལམ་སྟུག་པོའི་ལྷིང་འཇགས་ཁྲོད་—162—

སེམས་གཤིས་ཀྱི་རྒྱང་འབོད།གཉིད་ལ། རི་རབ་བརྟན་པོའི་བྱང་སེམས་རུམ་ཞིང་ཀུན་གསལ་ཡངས་པའི་སྙིང་རྗེ་སྒོམ་ནས་ཅི་ཞིག་ལ་སྒུག་ཨང་།གཞན་ཡུལ་གྱི་འགྱུར་ལྡོག་གིས་གནམ་ས་བསྒུལ་བྱུང་། གཞན་ཡུལ་གྱི་འཕེལ་རྒྱས་ཀྱིས་འཇིག་རྟེན་གྱི་ལྷིང་འཇགས་དཀྲོགས་སོང་། ཡིན་ནའང་་ཁྱོད་ལ་ཅི་ཞིག་ཡོད་མྱོང་། ཅི་ཡང་མེད་པའི་ཁྱོད་ཀྱིས། ས་རྡུལ་གྱི་ཕུང་བོ་དཀྲུགས་ནས་རྙེད་པའི་རིན་ཆེན་གྱི་གཏེར་ཁ་ཅི། རྡོ་བ་ཡི་ཚ་དྲོད་གླེང་ནས་བརྩིགས་པའི་ཕོ་བྲང་གང་། འཇོར་དང་ལྕགས་ཁེམ་འབྱར་ནས་བཞེངས་་པའི་མཆོད་རྟེན་གང་ཡིན། ནམ་རྒྱུན་བསམ་གཞིག་འདི་དག་གི་ཀློང་ནས་འཁྱམས་ཐེངས་རེར། ང་ཁྱོད་ཀྱི་སྒལ་གཞུང་ན་བཟི་བའི་ཆང་འཐུང་དེ་ཡིན་སོང་།ངའི་སེམས་ཁུར་གྱི་རི་རབ་དང་ན་ཟུག་གི་ཚེར་མ་ཁྱོད། ནར་སོན་པའི་དུས་ཚིགས་ནམ་ཞིག་ལ་ང་བྱ་ལྟར་འཕུར་ནས་ཁྱོད་ལ་བར་སྣང་ཡངས་མོ་ཞིག་བཟོ་འདོད། ང་མེ་ལྟར་འབར་ནས་ཁྱོད་ཀྱི་ཡུལ་ལྗོངས་ལ་གཏམ་རྒྱུད་གསར་པ་ཞིག་བསྐྲུན་འདོད།རྩྭ་ཐང་གི་ཟློས་གར།རྩྭ་ཐང་། ལུག་ཁྱུ་དང་སྤྲིན་དཀར་གྱི་ལྡིང་ཆ་གཡོ་བའི་སྤང་ཐང་ཆེན་པོ།འབྲོག་པ་ཚོ། མི་ཚེ་ཡི་ཉིན་སྲིབ་གངས་ཁྲོད་ནས་འཇལ་བའི་རྣམ་ཤེས་ཁྱུ་གཅིགལོ་ཟླའི་འཁོར་འགྲོས་རྟ་ཕོའི་བང་ལྟར་མགྱོགས། དུས་ཀྱི་གོམ་ཁ་སྐྱི་བསེར་རླུང་ལྟར་མྱུར། ཁྱོད་ཀྱི་ཡུལ་ན། གནག་ཕྱུགས་ལས་རྫི་བོ་མང་ཞིང་།སྦྲ་ཁེབས་རླུང་གིས་འཁུར་ཚུལ་དང་སྦྲ་ནག་རླུང་གིས་ཟོས་ཚུལ་གྱི་གཏམ་རྒྱུད་མོད། ཁྱོད་ཀྱིས་གང་ཞིག་འཚོ་བའི་མགོན་དུ་བཀུར་ཅིང་། གང་གིས་ཁྱོད་—163—

དྲི་བཟང་ཐུལ་བའི་སྨན་ལྗོངས།ལ་སེམས་པ་བསྟན་མྱོང་།འཕུར་ནས་གོ་ལར་བསྐྱོད་པ་ཐན་ལྟས་ཀྱི་དཔེ་རུ་འཛིན་ཅིང་། རྐང་ཐང་གིས་དབུས་ལམ་སྙེག་པ་ངོ་མཚར་དུ་བགྲང་། དུས་ཚིགས་ཀྱི་ཆར་ཆུ་ལང་ཚོ་རུ་འཛིན་ལ། གྲོང་ཁྱེར་གྱི་གློག་བཞུ་འཇིགས་དངངས་སུ་བལྟ། ཀྱེ།སྦྲ་ནག་གི་ཁ་ཚུབ་ཡངས་པོར་ཕྱེས་དང་། ནམ་མཁར་ལྕགས་བྱ་འཕུར་གྱིན་ཡོད་ལ། ས་གཞིར་རླངས་འཁོར་གྱི་འདུ་འཛི་འཁྲིགས། ཁྱོད་ད་དུང་བག་ཕེབས་ངང་འདར་གྱིན་པ་ཡི་རེ་མུག་ཨང་།གོ་ཐོས་ལ། རྩྭ་ཐང་ལ་འོད་སྟོང་འབར་བའི་ཁ་སང་ཞིག་ཡོད་མྱོང་ཟེར།ད་ནི་མི་ལོ་ཁྲི་སྟོང་རིང་གི་རྨི་ལམ་ལས་ཡར་ལ་ལོངས། གཟི་འོད་འཕྲོ་བའི་སང་ཉིན་དེ་རང་ཤུགས་ཀྱིས་འདེབས་དགོས་པ་ལས། སྐྱབས་བཅོལ་དང་རེ་འབོད་ཁོ་ནས་ཅི་ལ་ཕན་ཨང་།སེམས་ཁོང་གི་གླུའཁྱག་སིབ་སིབ་ཀྱི་གཏམ་རྒྱུད་དག་ཁ་སང་བྱུང་བར་བརྫུས་ན། དེ་རིང་ལྗིད་ཏིག་ཏིག་གི་རྨི་ལམ་དེ་ལས་སད་པར་གྱིས་དང་། འོད་ལམ་ལམ་གྱི་སང་ཉིན་དེའི་སླད་དུ་འབད་པར་རིགས། ང་དུས་རབས་འདིའི་མི་རིགས་ཀྱི་མགྲིན་ཚབ་པར་འགྲེང་ནས། རང་ཉིད་ཀྱི་སྨྲ་བརྗོད་གནམ་སའི་བར་སྣང་ནས་བརྡོལ་བའི་གླུ་ཆུང་འདི་ཕ་ཡུལ་དུ་དྲངས་སོ། །

ལོག་ཞེན།ལོག་ཞེན།བྱང་སྐར།དེ་སྔོན་སྟོན་ཀ་ཞིག་ལ། ངེད་ནང་མི་ཚོ་ཆུང་མའི་ཕ་ཡུལ་དུ་ཁམས་གསེང་ལ་སོང་བ་ཡིན། ཉིན་ཞིག ང་ཚོས་བྱ་འདབ་འོག་ཏུ་ཇ་འཐུང་མུར་གླེང་མོ་བྱེད་འདུག་སྐབས། བྱིས་པ་ཚོས་སྨིན་ཟིན་པའི་ཉི་མ་འཁོར་ཞིག་་བཏོགས་འོངས་ཏེ་མཉམ་དུ་བཟའ་ཟེར་བར། མོའི་ཕ་རྒན་ཅུང་མ་རངས་པའི་ཚུལ་གྱིས། ‘‘རྒྱལ་པོ་གླང་དར་བདུད་ཀྱི་སྤྲུལ་པ་ཡིན་པས། མི་རྣམས་ལ་མ་ཎི་འདོན་དུ་མི་འཇུག་ཆེད། ཚང་མར་ཉི་མ་འཁོར་གྱི་འབྲུ་གུ་འཆའ་རུ་བཅུག་པ་རེད’’ཟེར།འུ་དུམ་བཙན་པོའི་མགོ་ན་རྭ་སྐྱེས་མེད་པ་དང་། སྲོང་བཙན་སྒམ་པོ་ལའང་དབུ་གཉིས་མེད་པ་ཧ་ལམ་དགེ་འདུན་ཆོས་འཕེལ་གྱིས་ཐོག་མར་རྟོགས་པ་འདྲ། ཁོང་ཉིད་སྐུ་གཤེགས་ནས་དུས་དེ་རིང་བར་ཕལ་ཆེར་དུས་རབས་ཕྱེད་ཙམ་འདས་སོང་རུང་། བོད་པ་ནི་བོད་པ་རང་རེད་དེ། ཁོང་གི་ཡང་དག་པའི་གཏམ་རྒྱུད་རྣ་རྒྱབ་ཏུ་གཡུགས་ནས་སྔར་ལྟར་ཁྲི་དར་མའི་མགོ་ན་རྭ་ཅོ་ཡོད་ཁར་ཟས་སུ་མི་ཤ་ཟ་བའི་བདུད་སྡིག་ཏོ་ཅན་དུ་ངོས་འཛིན་ཞིང་།སྲོང་བཙན་གྱི་གཙུག་ན་ཨ་མི་དེ་བའི་དབུ་ཡོད་ལ་རྫུ་འཕྲུལ་ལ་མངའ་བརྙེས་པའི་སྤྱན་རས་གཟིགས་སུ་ངོས་འཛིན་གྱིན་འདུགགཞེས་ནིང་ལོར། གྲོགས་ཞོགས་དུང་གི〈འཕག་འཚག་གི་ང་རོ〉ཞེས་—165—

དྲི་བཟང་ཐུལ་བའི་སྨན་ལྗོངས།པའི་རྩོམ་ཡིག་ཚགས་པར་དུ་སྤེལ་པར། མདོ་དང་ཁམས་ཀྱི་སྐྱེ་བོ་ལྕེ་ལྡན་དང་ལྕེ་མེད་མི་ཉུང་བས་དཀྲོག་གཏམ་སྣ་ཚོགས་བཟོ་བཞིན་པའི་སྐབས་ཤིག་ལ།ཟི་ལིང་གི་བོད་ཀྱི་ལས་ཁུངས་ཤིག་ཏུ་ཟེར་རྒྱུ་འདི་འདྲ་ཞིག་བྱུང་བ་རེད།ལས་བྱེད་པ་ཞིག་གིས‘‘ཞོགས་དུང་ཟེར་བ་དེས་བོད་ལ་ཅང་མེད་ཚུལ་མུག་ཚུལ་དང་ཕ་མེས་ཡང་མེས་ཚོས་ཅང་མ་འགྲུབ་མ་འཁྱོངས་རབས་ཁོ་ན་ལབ་འདུགདེས་ན་གཙུག་ལག་ཁང་མང་པོ་ཡོད་པ་ཅི་རེད། པོ་ཏ་ལ་ཅི་རེད’’ཅེས་པར།ཁོའི་ལས་གྲོགས་ཤིག་གིས‘‘དེ་ཕ་མེས་ཡང་མེས་ཚོའི་ཕྱག་རྗེས་ག་ལ་ཡིན། ལྷ་རྣམས་ཀྱིས་བཞེངས་པ་མིན་ནམ’’ཞེས་ཀུ་རེ་རྩེས་པ་ན། ཁོས་བསམ་བློ་བག་ཙམ་བཏང་རྗེས། ‘‘ཏག་ཏག་རེད། དེས་དེ་ཙམ་ཡང་ཤེས་མི་འདུག’’ཅེས་གདེང་ཚོད་དང་བཅས་ལན་བཏབ་ཟེར།ས་སྒང་འདི་ཟླུམ་པོ་དང་ཉི་མའི་འཆར་ནུབ་ནི་སའི་གོ་ལའི་རང་འགྲོས་ལས་བྱུང་བ་ལྟ་བུའི་རྒྱུན་ཤེས་ཙམ་ཡང་རྟོགས་མེད་པའི་ལས་བྱེད་པ་དེ་ནི།མི་རིགས་སློབ་གླིང་ག་གེ་མོས་དུས་རབས་སྔོན་མའི་ལོ་རབས་བརྒྱད་ཅུ་པར་སྐྱེད་སྲིང་བྱས་པའི་སློབ་ཆེན་པ་འཁྲུལ་མེད་ཅིག་ཡིན་རབས་འདུག་པས་ན། རྒྱ་ཁྱབ་རོང་འབྲོག་པ་རྣམས་ལྟ་སྨོས་ཀྱང་ཅི་དགོས།ཨ་རིའི་སྲིད་འཛིན་ཁི་ལིན་ཐིན་གྱིས་སྲིད་དབང་བཞེས་རིང་བོད་པ་སེར་སྐྱ་རིས་མེད་ཀྱིས་ཁོང་ནི་འཇམ་དབྱངས་བཞད་པའི་རྣམ་སྤྲུལ་ཡིན་ཚུལ་ཞིག་ལབ་ཀྱིན་འདུག དོན་དག་དེ་དང་ལོ་ངོ་ལྔ་བཅུ་ལྷག་གི་ཡར་སྔོན་དུ། འུ་ཚོས་དབྱིན་ཇིའི་རྒྱལ་མོ་བིག་ཊོ་རི་ཡ་རྗེ་བཙུན་སྒྲོལ་མའི་སྤྲུལ་པར་ངོས་བཟུང་བདུགཉིས་བསྡུར་ཚེ། བོད་མིའི་བསམ་བློ་ཅི་ཙམ་ནར་སོན་འདུག་པ་ངང་གིས་ཤེས་འགྲོའོ། །དེས་ཀྱང་མི་ཚད་དེ། འུ་ཚོས་རྒྱ་ནག་བཀས་བཀོད་རྒྱུད་འཛིན་གྱི་གོང་མ་རྣམས་འཇམ་དབྱངས་ཀྱི་སྤྲུལ་པ་དང་རྒྱལ་མོ་ཚི་ཞི་ནི་སྒྲོལ་མའི་སྤྲུལ་པ།—166—

ལོག་ཞེན།སོག་པོའི་ཁི་ཧིན་དག་གསུང་བདག་གི་སྤྲུལ་པར་ངོས་བཟུང་བར་ཁོ་པ་ཚོ་དགོད་བྲོ་ཡང་། ‘‘བོད་མི་གཅམ་བུ་རྣམས’’(དགེ་ཆོས་ཀྱི་ཚིག)ཀྱིས་གང་དེ་དངོས་དོན་དུ་འཛིན་གི་ཡོད་དོ། ། གང་ལྟར་ཀྱང་དེ་ནི་མི་ངོ་མ་ཞིག་མི་ལས་ལྷག་པའི་ལྷ་ལྟ་བུར་ངོས་བཟུང་བ་རེད། དེ་བས། མིག་བཙུམས་ནས་ཆེ་བ་་བརྗོད་པར་གོ་བ་བླངས་ཚེ་བློ་ཁོག་ཏུ་མི་ཤོང་རྒྱུ་མེད། འོན་ཀྱང་དུས་ད་ལྟ་དེ་ལས་ཀྱང་ཐལ་ཏེ། ཐ་ན་གེ་སར་སྒྲུང་དུ་རྟོག་བཟོ་བྱས་པའི་མི་སྣ་གྲགས་ཅན་དག་ཀྱང་བོད་ཡུལ་ལ་མངོན་སུམ་དུ་བྱོན་འདུག་པ་རེད། མགོ་ལོག་ཏུ་གླིང་གི་དཔའ་རྟུལ་ཚོའི་ཡང་སྲིད་བཙལ་འདུག་སྐད།དར་མ་མི་མ་རེད་ཟེར་བ་སྐུར་འདེབས་རེད་ལ་སྲོང་བཙན་ལྷ་རེད་ཟེར་བ་སྒྲོ་འདོགས་རེད། འདི་ནི་མངོན་སུམ་དང་རྗེས་དཔག་གིས་གྲུབ་པའི་དོན་དག་ལ་རྒོལ་འདུག་པས། ཚད་མའི་འཇུག་པ་ལས་ཆེས་ཆེར་འདས་ནའང་།འུ་ཚོ་བོད་ཀྱི་བསམ་གཞིག་བྱེད་སྟངས་ངོ་མད་འདི་རེད། །མཆན།རྗོདགེ་འདུན་ཆོས་འཕེལ་གྱི་གསུང་རྩོམ་དེབ་གཉིས་པའི་ཤོག་ངོས160པ།

དྲི་བཟང་ཐུལ་བའི་སྨན་ལྗོངས།ང་ལ་གླུ་ཞིག་ལེན་དུ་ཆུགས།ལྡོང་ཡོན་ཏན་རྒྱ་མཚོ།ང་ནི་ང་སྟེ་ཤཱཀྱའི་དགེ་སྦྱོང་ཞིག དེའི་ཕྱིར། གླུ་གར་དང་རྩེད་་་་འཇོའི་འཇིག་རྟེན་གྱི་ཕ་རོལ་ནས་མིག་ཟུང་རྐང་རྩེའི་མེ་ཏོག་ལ་གཏད་དེ་འགྲོ་དགོས་པ་ཤིན་ཏུ་བདེན། འོན་ཀྱང་། ངའི་མགྲིན་པ་ལོངས་སྤྱོད་འཁོར་ལོའི་རྩ་འདབ་སོ་གཉིས་པོ་སྒོམ་སྟོབས་ཀྱིས་མ་གྲོལ་ཡང་སྦྱངས་སྟོབས་ཀྱིས་ལྷོད་སོང་བའི་སྤྲོ་དགའ་བསམ་ན། སྐད་གསེང་མཐོན་པོས་གླུ་རེ་བླངས་ན་འདོད།ངའི་ཁོར་ཡུག་དང་ངའི་འཇིག་རྟེན་གྱི་ཚོགས། ང་ལ་གླུ་ཞིག་ལེན་དུ་ཆུགས།གནམ་ས་གའུ་ཁ་སྦྱོར་གྱི་གུར་ཁང་ཡངས་པོར་ཕྱེ་ཞིག བདག་གི་་་་མགྲིན་པར་བཞི་ལྷག་དྲུག་ཅུའི་འགྱུར་ཁུགས་མི་ཚང་རུང་། སྲིད་པ་ཆགས་པའི་གླུ། ལྷ་ཀླུ་མཆོད་པའི་མགུར། སྤྲེལ་སྲིན་མཐུན་པའི་གཞས། ཡོད་ཚད་མཚོ་ལྡན་མའི་རྒྱུད་དྲུག་པི་ཝང་གི་ལྡེམ་འཁྱུག་དང་འགྲོགས་ཏེ‘‘ཞང་ཡ་རེ་ལོ’’ཡི་ངག་རྩལ་ཞིག་ངོམ་ན་དགའ་བ་བརྒྱ་ལྡན་གྱི་ཡང་རྩེ་ཡིན།འདོ་རིག་རྟ་བོའི་འཚེར་སྐད། ཐུལ་དཀར་འབྲི་མོའི་ངུར་དབྱངས།འཚེར་མོ་ལུག་གི་འབའ་སྒྲ། མཐོ་སྒང་གི་དབྱངས་རྟ་བརྒྱ་ཕྲག་མཉམ་དུ་་བསྡེབས་ཏེ། མགོ་ནག་བོད་པ་ཚང་གི་སླད་མ་འདྲེས་པའི་འཚོ་བ་དྭངས་མོ་ལྷང་ལྷང་གླུ་རུ་བླངས་ན་ཇི་འདྲའི་སྙན། གླུ་ཞིག་ལེན་དུ་ཆུགས་དང་། ང‘‘གླུ་གར་རྒྱ་མཚོའི་ཕ་ས’’ནས་འཚར་ལོངས་བྱུང་བའི་ཁུ་བྱུག་སྔོན་མོ་ཡིན་་༩༥བ།བསྡོ།—168—

ང་ལ་གླུ་ཞིག་ལེན་དུ་ཆུགས།ས་སྒང་རིལ་མོ་ཆུང་ནས་ཆུང་དུ་འགྲོ་བའི་དུས་རབས་གསར་བའི་ཉམས་སྣང་ཁྲོད། དམིགས་བྱ་ཞིག་གི་ཆེད་དུ་སུས་ཀྱང་འཐོབ་འོས་པ་མང་པོ་སྐྲ་ལོ་བཞིན་ལྟག་རྒྱབ་ཏུ་འཕངས་ཏེ་གཅིག་ལས་གཅིག་མགྱོགས་ཀྱི་འགྲན་རྩོད་ལ་ཚེ་སྲོག་ཕྲ་མོའི་མཆོད་པའང་འབུལ་ཕོད་པ་ལྟར། ངས་ཀྱང་རང་ལ་དབང་ངེས་པའི་གཏེར་མཛོད་དུ་མ་སྣང་མེད་དུ་བསྐྱུར་ཏེ། ཁ་ལྕེ་མཉེན་མོ་སྐམ་རག་བར་དུ། མགྲིན་པ་ཡངས་མོ་འགག་རག་བར་དུ། ཨ་ཡིག་སྲོག་ཏུ་འཕོས་པའི་རྫི་གླུ་འདིའི་རྒྱབ་ལྗོངས་བཙལ་ནས་རྙེད་བྱུ།ང་། མ་གཞི་ནས་སེམས་པ་ཡོད་ཚད་ཁ་དོག་མི་གཅིག་པའི་རླུང་སྐད་རེ་རེ་ཡིན་ངེས་པས། བྱ་རྒྱལ་ཁྱུང་གི་འཕུར་སྟངས་ལའང་ཆར་སྡོད་བྱེའུ་ཡན་ཆོད་ཀྱིས་གླེང་བརྗོད་མི་འདྲ་བ་རེ་ཡོད་སྲིད་མོད། ངས་ཁྲོམ་པའི་འདུ་སྒོ་གླུ་ཡིས་ཕྱེ་ཉིན་ནས། སྤྱི་གཙུག་བདེ་ཆེན་་འཁོར་ལོ་ཀུན་བཟོད་སྒེག་མོའི་རྒྱན་དུ་འགོད་དགོས་བྱུང་། ཞུམ་པ་དང་་ནོངས་འགྱོད་ཀྱི་མིག་ཆུ་སྔ་མོ་ནས་བསྐམས་ཟིན།ང་ལ་གླུ་ཞིག་ལེན་དུ་ཆུགས། གནའ་བོའི་ཅོང་སྒྲ་དང་དུང་སྒྲས་ངའི་གླུ་སྒོ་མ་འགོག གསར་དར་རོལ་མོ་དང་གླུ་རྟ་ཐན་ཐུན་གྱིས་ངའི་གླུ་གདངས་མ་བསླད། ང་ལ་ང་ཡི་གླུ་སྐད་དང་གླུ་ཚིག་ཡོད་དགོས་ལ་ཡོད་ཀྱང་སྲིད།ངས་ལུང་རྟོགས་ཆོས་སྒྲ་སྙན་མོའི་རོ་བཅུད་མྱོང་བཞིན་ལི་ཁྲིའི་ཆུ་གཏེར་གྱི་འཇིངས་སུ་རྩེན་ཡུན་རིང་བས། ང་ཨ་ཅེ་མཚོ་ལྡན་མས་སྒེག་འཛུམ་གྱིས་བསླུས་ཏེ་ལྷོ་ཕྱོགས་རྒྱ་མཚོའི་སྒྲ་དབྱངས་ཀྱི་འགྱུར་ཁུགས་བཙལ་སྟངས་མཚར་བས། དཔའ་བོ་རྡོ་རྗེའི་དགྱེས་གླུ། ཤེས་རབ་ཡེ་ཤེས་ཀྱི་དབང་གླུ། ཟག་མེད་ལོངས་སྤྱོད་ཀྱི་ཚོགས་གླུ། མི་ལ་བཞད་པའི་རྡོ་རྗེ་དང་དཔལ་ཚོགས་དྲུག་རང་གྲོལ་གྱི་ཉམས་ཀླུ། བསྟོད་པའི་གླུ། བསྐུལ་བའི་གླུ། ཨ་ལ་ལ། ལ་ལ་ཧོ། དབེན་པའི་ལྷིང་འཇགས་དཀྲོགས་པའི‘‘གླུ་བ་སྟོང་རྒྱལ་འབུམ་ཐུབ’’དེ་སུ་ཞིག་རེད་འདུག—169—

དྲི་བཟང་ཐུལ་བའི་སྨན་ལྗོངས།ངུར་སྨྲིག་གསར་བའི་འཇིག་རྟེན་འདི་ནས་མ་མཐའ་ཡང་དམངས་གླུ་མགོ་སྔ་ཚང་མོ་རེའང་ལེན་མ་ཐུབ་ན། བཞུད་ཟིན་པའི་མེས་པོ་དག་གི་ལང་ཚོའི་ཞབས་རྗེས་ཇི་ལྟར་འཚོལ། གཅེས་སྲོག་གི་མཆོད་པ་སྙིམ་རྩེར་བཏེགས་པའི་ཁ་ཕོ་མཐོན་པོ་རེ་སྒྲོག་གིན་ཡོད་པ་མིན་ནམ། ངས་བསམ་གྱིན་བསམ་གྱིན་གླུ་རེ་བླངས་ན་འདོད། མགྲིན་པ་གཟེངས་སུ་བཏེགས་ཏེ་བླངས་ན་་་འདོད། ཞེན་ཆགས་ཀྱིས་བླངས་ན་འདོད། སྡང་སེམས་ཀྱིས་བླངས་ན་་་འདོད། གླུ་སྐད་ནམ་མཁའི་མཐའ་རུ་ཁྱབ་ཅིང་རྒྱ་མཚོའི་གཏིང་དུ་སིམ་རྗེས་ཀྱང་ཤུགས་དྲག་གིས་ལེན་ངེས།ཁྱེད་ཚོས་གསོན་དང་ངས་གླུ་ཞིག་ལེན། གླུ་ཚིག་འདི་རྒས་སླ་བའི་གླུ་བ་ཞིག་ལས་བརྐུས་པ་མིན། གླུ་སྐད་འདི་རང་ཚུགས་མེད་པའི་གླུ་བ་འཁྱམ་པོ་ཞིག་ལ་གཡར་བའང་མིན། ཐོག་མཐའ་མི་རྙེད་པའི་འཁོར་བའི་ཀློང་ནས་ཚིག་བསྒྲིགས་ཤིང་སྨྲ་བསམ་བརྗོད་འདས་ཀྱི་ཞིང་ཁམས་ནས་གདངས་བརྩམས་པའི་གླུ་གཞས་སྙན་མོ། ཆུ་བཞི་སྒང་དྲུག་གི་ནམ་མཁར་ལྷང་ལྷང་གྲགས་དུས།དགའ་བའི་ཐལ་མོ་རྡོབས་དང་རང་ཉིད་ཀྱང་དབྱངས་ལྡན་མའི་གླུ་བ་བློར་་འབབ་ཅིག་ཏུ་མི་འགྱུར་བའི་ངེས་པ་མེད།ངའི་གླུ་ལ་ངོ་མཚར་བའི་གཏམ་རྒྱུད་ཤིན་ཏུ་མང་། ཟས་སུ་སིལ་ཏོག་བརྟེན་ཅིང་གོས་སུ་ཤིང་ལོ་གྱོན་པའི་གདོད་མའི་དུས་ཤིག་ལ། བློ་ཅོལ་དམའ་བའི་སྤྲ་མི་ཚོས་རང་བྱུང་ཁོར་ཡུག་ལས་རྙེད་པའི་ཞེད་སྣང་མང་པོའི་ཡིད་འགྱུར་གནོན་མ་ཚུགས་པར། མིང་ཚིག་གི་རང་སྐྱ་མི་ཐུབ་པའི་དབྱངས་འགྲོས་རྐྱང་རྐྱང་ཞིག་གི་ས་བོན་བཏབ་པ་སྙན་མོ་གླུ་འདིའི་མགོ་ཁུངས་ཡིན། བློན་ཆེན་གཉལ་བ་སྣང་གྲགས་ལ་བློ་རིག་གསལ་བའི་སྐུ་སྲས་དེ་འཁྲུངས་རྗེས་གངས་རིའི་གླུ་ཡིས་རླུང་རྟ་ཡར་འཕུར་ཞིག་གི་གཤོག་སྣེ་ཟིན་ཏེ། དབྱངས་གསལ་སོ་བཞི་གླུ་རུ་བླངས་པས་རང་སྐྱ་མི་ཐུབ་པའི་དབྱངས་འགྲོས་དེ་ལའང་བློས་མི་དཔོག་—170—

ང་ལ་གླུ་ཞིག་ལེན་དུ་ཆུགས།པའི་རང་དབང་ཐོབ། སྐབས་ཤིག་ལ་སྟོད་རྒྱ་གར་ནས་ཐོན་པའི་ཆུ་ཤེལ་་དྭངས་མོའི་མེ་ལོང་ཞིག་གི་མཛད་འཕྲིན་དཔལ་ས་སྐྱའི་ཡུལ་ནས་ཆུ་གཏེར་་བརྡོལ་བ་བཞིན་འཕྱུར་ཏེ་ཀླུ་ལ་གླུ་ཡི་གཞུང་ལུགས་ཆགས། བགྲང་བྱ་དུ་མའི་རྗེས་ཤིག་ལ〈མི་འཇིགས་སེང་གེའི་ང་རོའི〉ཀླུ་སྒྲ་ཐོག་མ་བོད་རང་ས་ནས་རླུང་ལ་བསྐུར་བས་གླུ་བ་གླུ་མས་སཱ་ལའི་སྨན་ལྗོངས་འདི་ཡང་དོག་པོར་བསྒྲུབས་མྱོང་ཟེར། གཏམ་རྒྱུད་འདི་ལྟར་རིང་བས་ང་ནམ་ཡང་གླུ་བ་གཙང་མ་ཡིན།སྒྱུ་རྩལ་གྱི་སྟངས་སྟབས་རེ་རེར་མི་སེམས་སྒུལ་ཤེས་པའི་གསང་བ་ཡོད་ན།གླུ་ལའང་གླུ་ཡི་སྒྱུ་རྩལ་ཡོད་ངེས་ཏེ། ངོ་མཚར་ཚིག་གི་མཚོན་ཐབས་གསལ་བ།སྤྱི་ཚོགས་འཚོ་བའི་སྣང་བརྙན་མངོན་པ། ཚིག་གི་སྡེབ་སྦྱོར་ལ་དགའ་སྐྱོ་་ཆགས་སྡང་གི་ཉམས་འགྱུར་རྫོགས་པ། དབྱངས་འགྲོས་དང་སེམས་ཁམས་ཀྱི་འདེགས་འཇོག་མཉམ་པ་སོགས་སོ། ། ང་ལ་གླུ་ཞིག་ལེན་དུ་ཆུགས་དང་།སྒྱུ་རྩལ་གྱི་གསང་བ་རེ་རེ་མཐོ་རུ་འདེགས་ན་འདོད། །

དྲི་བཟང་ཐུལ་བའི་སྨན་ལྗོངས།བརྩེ་བ་ཁྲོམ་ཁྲོམ།ཨ་རྡོར།གཅིགབརྩེ་བ་ཁྲོམ་ཁྲོམ་དུ་བཞུར་བས། སྨྱུག་ཁར་གཤིན་པོ་ནུས་མེད་ཅིག་གི་རྣམ་ཤེས་ཐོགས་བྱུང་། ཁོའི་ཡལ་བར་ཉེ་བའི་བླ་སྲོག་གི་ངང་ཚུལ་མཐོང་དུས།སྙན་ངག་དུམ་བུ་རེ་དངོས་གྲུབ་ཀྱི་ཚུལ་དུ་གནངས་ཤིང་། རིད་ཅིང་སྐམ་པའི་ལུས་ཕུང་ཡང་ཕྱེ་ལེབ་ཅིག་གི་མཆུ་སྒྲོས་ལྟར་འགུལ་བར་བྱེད། བདག་གིས་ཀྱང་ཡང་དང་ཡང་དུ་དེ་ལ་བལྟས་ཏེ། སྙོམས་ཤིག་སྙོམས་ཤིག ཁྱོད་ཀྱང་ང་ལྟར་ལུས་དང་འདྲེས། སེམས་དང་འདྲེས། དེ་ལས་ཀྱང་མཛའ་བརྩེ་དང་འདྲེས་མེད་ན། རང་ཉིད་ལ་ཐེབས་པའི་མནར་གཅོད་དེ་འཚོ་བཅུད་དུ་་་བརྩིས་ནས་ཅི་ཞིག་བྱེད་ཅེས་བཤད་ཚེ། ཁོས་རང་ཉིད་ཀྱི་ལྷམ་ཀོག་གཡུགས་ནས་གྲོང་རྡལ་ཆུང་ཆུང་ཞིག་འཚོལ་བར་ཕྱིན།གཉིས།མ་བྲག་ལས་སྐྱེས་ཕ་ལྷ་ལས་བྱོན་ཚུལ་ནི་བོད་པ་ཚོའི་མཚན་སྙན་གྱི་རྒྱབ་རྟེན་དུ་བཞུགས་ལ། གདོད་མའི་དཔའ་བོ་ཞིག་གིས་རལ་གྲི་བཏབ་ཤུལ་ཀྱང་ཁོ་ཚོའི་ཁྱིམ་རྒྱུད་ཀྱི་ནར་བུར་གྱུར། དེའི་ཕྱིར། ང་ཚོ་སུའི་གཟི་རྔམ་ལ་བརྟེན་ནས་འཚོ་བ་ལས། རང་ཉིད་ལ་དཔུང་གཉེན་དང་རྟགས་མཚན་གང་ཡང་མེད་པས། སྐྱི་པགས་ལས་འཕྱུར་བའི་དོན་སྙིང་གི་ཁེངས་གཏམ་ཡང་སྔ་—172—

བརྩེ་བ་ཁྲོམ་ཁྲོམ།མོ་ནས་ཐོར་ཟིན་པ་མིན་ནམ། འདི་དག་བཤད་དུས། བདག་གིས་ད་་་གཟོད་ཚོ་ཁག་ཅིག་གི་ལ་རྒྱ་དང་རུས་པ་ཞིག་གི་སྲ་མཁྲེགས་ལ་རྨོངས་ནས་ཚིག་ཚོགས་ཀྱི་གཡུལ་བཀྱེ་མི་འདོད་ཅིང་། དེ་ལས་ཀྱང་དངོས་པོའི་སྐྱེ་འཇིག་དང་གནས་ལུགས་ཀྱི་བང་རིམ་ལ་ཧད་ནས་བསླབ་བྱ་དང་སྐུལ་མ་གང་ཡང་གཏོང་འདོད་མེད།གསུམ།ཁོ་བོའི་ངག་ལ། འཇམ་ཙུབ་ཀྱི་དབྱེ་བ་བྲལ་ལ། བདེ་སྡུག་གི་ཚོར་བ་བྲལ། ཁོ་བོའི་ངག་ཀྱང་། བདག་གི་རང་བཞིན་དང་འདྲ་བར་ཤོག་དཔར་གྱི་ཚེར་མའི་གསེབ་ཏུ་ཨུ་ཚུགས་ཀྱིས་འཐམས་ཤིང་། རེ་བ་དང་བསམ་འདུན་ལྷུགས་པོར་བཀྲམ་ནས་ཡུན་རིང་འདས། དོན་དངོས་སུ་རང་ཉིད་ཀྱི་སེམས་ཁམས་ཧྲིལ་བོར་གསང་ཉུལ་ཐེངས་ཤིག་བྱས་པ་ལས་ཅི་ཡང་མེད་ཟེར་ནའང་ཆོགབཞི།མཆོད་རྟེན་གྱི་རྩེ་མོ་ཉི་ཟླའི་སྙིང་ལ་ཟུག ཁ་བའི་རང་མདོག་ཞིང་་ཁམས་འདིར་མངོན་ཚེ། གཡེར་དྲིལ་གྱི་སྒྲ་དབྱངས་ཀྱང་གས་གཏོར་བྱུང་ཞིང་། རང་བྱུང་གི་བཀོད་པའང་ཕྱོགས་ཕྱོགས་སུ་གྲོལ་སོང་། དེ་དུས་ཆུ་རྣམས་ཞི་དུལ་གྱིས་བཞུར། ནགས་ཚལ་ཀྱང་འཇམ་ཐིང་ཐིང་གིས་འཚོ་་་་་སྟབས། བདག་གིས་རང་བྱུང་གི་བག་འཁུམ་གྱི་སྙིང་རྩ་དེ་རླུང་གིས་སྐུལ་ཏེ།ང་ཚོ་ལའང་ཚེ་སྲོག་གི་ཐེག་ཚད་དང་རན་པའི་ཁེ་དབང་ཡོད་པར་སྔར་ནས་བཤད་མྱོང་། སྲེད་པ་ཆེ་བའི་ལྷ་མོའི་ཚོགས། བདག་གི་འཚོ་བཅུད་ཀྱི་རྐང་མར་དག་བཞུས་ཏེ་འོད་གསལ་བའི་ཚེ་འབར་གྱི་མཆོད་མེ་གསོས་ན། དུར་—173—

དྲི་བཟང་ཐུལ་བའི་སྨན་ལྗོངས།ཁྲོད་དུ་ཤ་ལ་རྔམ་པའི་བྱ་རྒོད་ཀྱང་ཡིད་སྐྱོ་བས་གཤོག་རྩེ་སྨད་སྲིད་ཅིང་།བདག་གི་སྨྲ་བར་དཀའ་བའི་རེག་བྱ་དག་གིས་ཀྱང་བྲང་གཞུང་ནས་འདོད་རྩེ་ལ་རོལ་སྲིད།སྤྲུལ་ཆེན་ཞི་ཁུལ་གྱི་མལ་ལས་འལྔང།ས་དུས། རང་ཉིད་ཀྱི་སྨྲ་ལྕེ་ལའང་སྨན་གྱི་ཁ་དོག་འདུག་ཅིང་། རང་ལུས་ཀྱི་དབང་བོ་ལའང་དུས་ལས་འགོངས་པའི་སེམས་གཤིས་འདུག་པ་ཤེས་བྱུང་། ཡིན་ནའང་། ཁོང་ཉིད་གཅིག་པུ་གནས་མལ་དུ་ལོག་ཅིང་རང་ཉིད་ཁ་ཟས་སུ་རོལ་བའི་ཁྲོམ་པའི་འགྲམ་དུ་མྱ་ངན་དང་འདྲ་བའི་གསོམ་སྡོང་དག་སྐྱེས་པའང་བརྗེད་ཟིན། དུས་ཚོད་ཀྱི་སྨྲ་ལྕེ་ལའང་ཞེ་སྡང་གི་གཡུ་རལ་དང་སྡུག་བསྔལ་གྱི་ལྗོན་པ་གང་རུང་ཞིག་སྐྱེས་མེད་ན། འཇིག་རྟེན་དུ་མི་ཆེན་གྱི་ངོ་སོ་བལྡག་པའི་ལྷུང་བཟེད། ད་དུང་།གཤེད་མའི་གྲི་དངོ་ལྟ་བུའི་ལག་པ་དག་ཡོད་པ་མ་ཡིན་ནམ།དྲུགཁྱོད་ཚེ་སྲོག་ལ་རྨོངས་ཞེན་ཆེ་བས། ཕ་ས་ཟེར་སའི་དབང་རྩ་རྣམས་ཉམས་ཀྱང་སྲིད་ལ། ལྷ་སྐུའི་ངོ་གདོང་དུ་བྱུགས་པའི་སོ་དཀར་གྱི་རྫི་བག་དག་རང་ས་རུ་འཐོར་སོང་ཚེ། གཡུ་མཚོའི་འགྲམ་གྱི་ཨ་མའི་བྱམས་བརྩེ་ཡང་རྟེན་ཡུལ་དང་ཆགས་ས་གང་ཡང་མེད་པར་འཇིག་ཀྱང་སྲིད། གང་ལྟར། ང་ཚོར་བརྩེ་བས་ཕྱུག་པའི་མིག་དང་། ཤ་ཁྲག་གི་དབྱངས་རྟ་འཕྱུར་བའི་བརྩེ་བ་ཡོད་པས། ལྷ་མོ་ཟེར་སའི་སྲིང་མོ་ཞིག་བསྐྱར་ཏུ་བཞེངས་ནས་ཅི་བྱེད།—174—

བརྩེ་བ་ཁྲོམ་ཁྲོམ།བདུན།དབྱངས་ཧ་ཅང་མཛེས། བརྩེ་བ་ཡང་དེ་ལས་མཛེས། དེ་ལྟར་ཁང་བརྩེགས་མཐོན་པོ་མཛེས་པས་བཞེངས་ཤིང་། མཛེས་པ་དེས་མིག་ཟུང་གི་ཁུ་བ་ཡང་དཀྲུགས་པ་ཚོར་བས། འདོད་ཡོན་གྱི་ཚབ་ཏུ་རྒྱ་མཚོ་དྲག་ཏུ་འཕྱུར།འདོད་ཡོན་གྱི་ཚབ་ཏུ་སྙན་ངག་སྲོག་ལ་བརྟད། ང་ཚོའི་རྗོད་ཀྱིན་པ་དག་ཀྱང་ཡིག་འབྲུ་རེ་རེ་དང་འགྲོགས་ནས་བུད་མེད་ཀྱི་མཆུ་སྒྲོས་སུ་འཐིམས་ཚར་བས།སྙན་ངག་པའི་བརྩེ་དུང་ནི་རྐང་མཐིལ་བརྟོལ་ནས་ས་གཞི་ལ་ཁྱབ་པ་སུས་ཀྱང་ཤེས། མགྲིན་པ་བཀྱག་ནས་སྒེའུ་ཁུང་གི་འོད་སྣང་ལ་ཉོན་དང་། ང་ནི་དབང་རྟེན་རེ་རེར་གཡོ་ཐབས་ཀྱིས་འཚོ་ཞིང་དྲན་འཛིན་རེ་རེར་ལུང་བསྟན་རེ་མཛད་པའི་སྟོན་པ་ཡིན་ཕྱིར། ཟེའུ་འབྲུ་དང་དྲི་མ་དག་གིས་ཀུན་ནས་སྦགས་པའི་བཞིན་བྱད་ཀྱང་། གཡའ་དག་པའི་མེ་ལོང་དུ་ལན་མང་བཙོ་རོགས།སྣང་བ་སབ་སིབ་ཅིག་ཇེ་གསལ་ནས་ཇེ་གསལ་དུ་ཕྱིན་དུས། ཡབ་མེས་ཀྱི་ངོ་གདོང་ད་དུང་དྲོད་དང་རླངས་པས་བྱུགས་སྟངས་མཐོང་ཐུབ་ལ། བུ་རབས་ཚ་རྒྱུད་ཀྱི་དངུལ་ཕོར་ཀྱང་བགྲེས་པོ་ཚོའི་སྨྲ་སྒོ་ལྟར་སུ་ལའང་གཟེད་འདུག་པ་མཐོང་བྱུང་།བརྒྱད།གཙང་བོའི་བྲང་ཁར་ཟླ་བའི་ངོ་གདོང་བརླན་ཞིང་། སྐར་ཚོགས་ཀྱི་བརྩེ་བའང་རླབས་ལ་འཐིམས་ཚར་བས། ད་ནི་ས་སྲོད་ཀྱི་སྤྲོ་སྣང་འདི་ཁ་བཏགས་ལྟར་གང་ལ་འཐེན། ཨོ། རྒྱུན་དུ་གླུ་དབྱངས་དང་སྙིང་གྲོགས་དྲན་པའི་ཁེར་རྐྱང་པ། ཁྱོད་ལ་ཁྱོད་ཀྱི་མཛའ་བོ་དྲན་པའི་ཐུགས་དགོངས་དང་།ཁྱོད་ལ་བསམ་གཞིག་སྒོམ་པའི་སྙིང་སྟོབས་མཆིས་པས། རང་བྱུང་གི་བཀོད་—175—

དྲི་བཟང་ཐུལ་བའི་སྨན་ལྗོངས།པ་འདིས་ཁྱོད་ལ་ངུ་ངག་འདྲེས་མས་ལེ་འདེད་བྱེད་ག་ལ་སྲིད། ཨོ། ང་དང་བརྩེ་བ་ཁྲོམ་ཁྲོམ་དུ་བཞུར་བྱུང་། ཨོ། ང་དང་བརྩེ་བ་ཁྲོམ་ཁྲོམ་དུ་བཞུར་བྱུང་།དགུ། ་བདག་གི་འདག་ཐབས་བྲལ་བའི་སེམས་པ་ཡེ། ཁྱོད་ཀྱི་སྐྲ་ལོའང་གླང་རྭ་ལྟར་སྐྱེས་འདུག་ཅེས་བདག་ལ་གྲོགས་པོ་ཞིག་གིས་ནན་ཏན་གྱིས་བཤད།འོན་ཀྱང་། ཁྱོད་ཀྱི་ངོ་བོ། ཆུ་ལྟར་མི་འཁྱུག མེ་ལྟར་མི་ཚ་བའི་ཡུམ་ཆེན་གྱི་མངའ་དང་འབྲེལ་དོན་ཡང་། ངའི་གདོས་བཅས་ཀྱི་ཕུང་བོའི་དོན་དུ་མིན་པར། སྐྱོན་དང་དྲི་མ་བྲལ་བའི་འདུ་ཤེས་དག་གི་ཆེད་དུ་ཡིན་པ་སུ་ཡིས་་བསྙོན། ལྟོས་དང་། སུ་ཞིག་གིས‘‘རང་ཉིད’’ཅེས་ཚོས་གཞི་འདི་གང་་་་དུའང་མི་རྐུ་བར་རྡུལ་ལྟར་ཟག་ན་འདོད། སུ་ཞིག་གིས་ཕྱི་ལུས་ཀྱི་སྤྱད་བྱ་མཐའ་དག་ཚེར་སྡོང་དུ་བརྔོས་ནས་དབང་ཤེས་ཀྱི་འཇུག་པ་ཡོད་ཚད་རལ་གྲིས་བཅད་ན་འདོད། དེ་ལྟར་བསམ་དུས། ངས་བྱ་དངོས་ཀྱི་གོ་རིམ་དང་་་ཆགས་ཚུལ་སོགས་རིམ་གྱིས་བརྩིས་ཏེ། འགྲོ་སྟངས་དང་སྡོད་ལུགས་སོགས་སེམས་ཆུང་གིས་ཉར་བའང་གནས་ལུགས་ཤིག་ཡིན་འོས། །

གངས་ཐིག་གི་འདབས་རོལ་དུ། ་གངས་ཐིག་གི་འདབས་རོལ་དུ།མཛེས་སེ།གངས་ཐིག་གི་འདབས་རོལ་དུ་ཆགས་པའི་རྨོག་རུ་སྡེ་བ།ཕྱོགས་བཞི་མཚམས་བརྒྱད་ནས་འདུས་འོངས་པའི་འདོད་རྔམ་གྱིས་ཚལ་བུར་གཤགས་པའི་རྨོག་རུ་སྡེ་བར། ངས་སྐྱོ་གླུ་ཞིག་དང་མཚུངས་པའི་མཚོ་སྔོན་པོའི་རླབས་ཕྲེང་སྔས་སུ་བྱས་ནས། སྟོན་གྱི་མཁའ་དབྱིངས་སུ་འཕུར་བཞིན་པའི་མཇུག་མཐའི་ཁྲུང་ཁྲུང་ཁྱུ་དེ་ལ་ཉན།དུས་ཡུན་རིང་བོ་ཞིག་ལ། ཆར་བ་འདི་འདྲའི་ཆེན་པོ་ཞིག་བབས་མ་མྱོང་། ་ད་ལྟ། སུ་ཞིག་གིས་ལྷོ་བཞུད་ཀྱི་ཁྲུང་ཁྲུང་ལ་སྐྱེལ་མ་བྱེད་ཀྱིན་ནམ།ཤག་ཤག་གི་འབབ་རྒྱུན། མཚན་མོ་གཅིག་ལ་མ་གཟིམ།དེ་རིང་གི་མཚོ་འགྲམ་རྩྭ་ཐང་། རྩྭ་ཆུ་འཛོམས་པའི་ཁ་སང་མིན་ཏེ།བུ་ཕྲུག་བྱེས་ཡུལ་འགྲིམས་ཁ་ལའང་། ཁྱིམ་གཞི་ཆེན་པོ་འདིར་རླུང་འཚུབ་ལས་གཞན་ལེགས་སྐྱེས་རྩ་ཆེན་ཞིག་འབུལ་རྒྱུ་མེད་པ་ངས་ཤེས།བུ་རབས་ཚ་རྒྱུད་ཀྱི་ལག་པ་ཁོབ་ཏོས། རྩིག་མཐུག་པོའི་ཤོག་དངུལ་ཚུར་བླངས་ཤིང་། རང་གི་གནས་གཞི་དེ་ཆོག་མི་ཤེས་པའི་སྲེ་མོང་ལ་སྤྲད་པ་མཐོང་དུས།ཇེ་མང་ནས་ཇེ་མང་ཡིན་པའི་ངོ་གདོང་ཆ་མེད་དག་གིས། གྲི་གུག་—177—

དྲི་བཟང་ཐུལ་བའི་སྨན་ལྗོངས།འཕྱར་ནས་རྩྭ་སའི་བྲང་ཁོག་གཤགས་ཤིང་། ལྗང་མདོག་གི་པགས་པ་གསོན་པོར་བཤུས་པ་མཐོང་དུས།གཟུགས་གཏོས་ཆེ་བའི་ཞིང་ལས་འཕྲུལ་ཆས་ཀྱིས་ང་རོ་སྒྲོག་ཅིང་།སྐམ་རིད་ཀྱི་ནོར་ལུག་དང་མཉམ་དུ་བང་རྩལ་འགྲན་པ་མཐོང་དུས།འུ་ཅག་གི་མ་མ་སྟེ། མཚོ་མོ་ཁྲི་ཤོར་རྒྱལ་མོ་ཡང་བསྐྱར་ཐེངས་ཤིག་ངུས་བྱུང་། །གངས་ཐིག་གི་འདབས་རོལ་དུ། བཏུལ་ཐང་ནི་ཕྱི་དྲོར་བསླེབས་འདུགསྟོན་ཀ་ཐོན་ལ་ཉེ་དུས། བྱང་ཕྱོགས་ཀྱི་ཁྲུང་ཁྲུང་གིས་འཕྲིན་བཏང་ཡོང་ནས། ང་ལ་ཆབ་ཆའི་ནུབ་ཕྱོགས་ཀྱི་ལམ་བདེ་མིན་དྲིས་བྱུང་སྟེ།མཐའ་མེད་འབྲོག་སྟོང་དུ་ཤུ་སྒྲ་འབྱིན་པའི་རླུང་རྒྱུན་དེ་ལས་གནས་ལས་མར་བབས་ཡོད་དམ། ངང་ཐུང་གི་བྱེ་མ་རྣམས་ད་དུང་སྔར་ལྟར་རང་གཤིས་གྱོང་བོར་གནས་པ་ཨེ་ཡིན་ཟེར། ་བཏུལ་ཐང་གི་དབྱིངས་སུ། སྙན་ངག་དང་འདྲ་བའི་ཁྲུང་ཁྲུང་གི་་་་་གཤོག་འགྱུར་དངངས་འདྲོག་དང་བྲལ་ཕྱིར། ང་རང་གེ་སར་རྒྱལ་བོས་ཁོལ་མོ་བོར་བའི་གནས་དེར་ལམ་རྒྱུས་ལེན་པར་ཆས།གངས་ཐིག་གི་འདབས་རོལ་དུ། བཏུལ་ཐང་ནི་ཕྱི་དྲོར་བསླེབས་འདུག་ལ། གདོང་མདོག་སྐྱ་བོའི་རབ་རྒན་སྡེ་བ་ནི། བུ་ལོན་སྐྲ་ཡི་ཉག་མ་ལས་མང་བའི་རྒྱན་པོ་ཞིག་ལྟར། ཐང་རྒོད་ཀྱི་དཀྱིལ་ན་གྲགས་འགུལ་མེད་པར་་་་་་་འཁུམས་ཤིང་། དབུགས་ཀྱི་རྒྱུ་བ་དྲག་པའི་ནམ་མཁའ་ཡང་བྱེ་རྡུལ་གང་་དགར་རྒྱུ་བའི་སྤྱི་གླིང་དུ་གྱུར་ནས་ཡོད། ཆར་དུས་ཀྱི་བཏུལ་ཐང་གི་ཕྱི་དྲོ།ཆུ་མིག་ཅིག་རབ་རྒན་སྡེ་བ་དང་ལེ་དབར26ཡོད་པའི་སར་འཚེར་སྣང་གིས་སྐུང་འདུག་ལ། ཚེ་སྲོག་གི་འབྱུང་ཁུངས་འདྲེན་པའི་ལག་སྐྱོར་འཕྲུལ་འཁོར་—178—

གངས་ཐིག་གི་འདབས་རོལ་དུ།གྱི་སྒྲ་ཞིག བྱེ་སྒང་གི་ཕ་རོལ་ནས་ཉིན་གཅིག་གོགགླིང་བུ་ཞིག འབྲོག་ཁྱིམ་གྱི་ནག་པོར་གྱུར་པའི་རྩིག་ལྡེབས་སུ་ལྕེབས་ནས་ཡུན་རིང་སོང་སྟེ། སྒོ་ཁར་རྐང་རྡབ་བྱེད་ཀྱིན་པའི་རྟ་རྒན་ལ་ཞོན་པའི་སྐལ་བ་ཤིན་ཏུ་ཕྲ།ནོར་ལུག་གི་ཁྱུ་ཡིས། མཁའ་མཐའི་སྤྲིན་དཀར་གྱི་འདབ་མ་དེར་རེ་ཞིང་སྒུག འོན་ཀྱང་ཆར་བ་ནི་ཡིད་ཀྱི་མཛའ་བོས་སྤྲིངས་པའི་འཕྲིན་བཞིན་ནམ་ཡང་འབྱོར་རྒྱུ་མི་འདུགརྫི་བོ་ཞིག་དང་ཁོའི་བུ་མོ་ཆུང་བ་མཛེས་སེ་གཉིས། དུར་ས་ལྟར་རང་གི་ཁང་རྒྱབ་དང་ཇེ་ཉེ་ཡིན་པའི་བྱེ་འབུར་གྱི་མགོར་འགྲེངས་མོད། མདངས་ཉམས་པའི་མིག་ཟུང་ལས་དབྱར་ཁའི་བརྗོད་བྱ་ཅི་ཡང་མི་མཐོང་།ཁ་ནང་བྱེ་མས་ཁེངས་པའི་འབྲོག་ཁྱི་སྙིང་རེ་རྗེ། ཨ་སྔོན་ན་རྒྱ་མཚོ་ཆེན་པོ་རྨི་ལམ་དུ་རྨིས་ཤིང་འཕུར་གྱིན་པའི་ཉི་མ་ལ་དམོད་པ་མཚམས་མི་འཇོགབཏུལ་ཐང་གི་ཕྱི་དྲོ་དེར། ངའི་སེམས་སུ། གལ་ཏེ་སྐྱེ་འཆི་ལ་རང་དབང་མངའ་ན། ཕྱི་མར་ང་རང་ཆུ་ཕྲན་ཞིག་ཏུ་གྱུར་ནས་ཉིན་བཞིན་བྱེ་ཐང་འདིའི་རྨ་ཁ་བརྒྱུད་དེ་བཞུར་ཞིང་། རབ་རྒན་སྡེ་བར་ཁྲུང་ཁྲུང་སླར་ཡང་རང་གི་མགོ་ཐོག་ནས་བག་ཕེབས་ཀྱིས་འཕུར་བ་མཐོང་དུ་འཇུག་ན་འདོད། །ཆབ་ཆ། གངས་ཐིག་གི་འདབས་རོལ་དུ་བཞུར་བའི་ཆུ་བོ་གཉིས།ཆབ་ཆ་ནི་ཆུ་བོ་གཉིས་ཞེས་པའི་དོན་ཡིན་གསུངས། ས་འདིར།ཡང་སྙིང་ཆུ་བོ་གཉིས་སྔོན་ལ་བྱུང་བ་ཡིན་ནམ་ཡང་ན་དོན་དང་མི་མཐུན་པའི་མིང་འདི་སྔོན་དུ་བྱུང་བ་ཡིན་པ་ངས་མི་ཤེས། གང་ལྟར་ཀྱང་། ཆབ་ཆ་རུ་གལ་ཏེ་ཆུ་བོ་གཉིས་ཡོད་པར་གྱུར་ཚེ། དེ་ནི་ཅི་འདྲའི་བསོད་ནམས་ཆེན་པོ་ཞིག་རེད་ཨང་། བཞུད་ཟིན་པའི་ཁ་སང་། ཆབ་ཆ་ནི་འོད་ཀྱི་རླབས་ཕྲེང་—179—

དྲི་བཟང་ཐུལ་བའི་སྨན་ལྗོངས།་འཚེར་བའི་ལྷ་དར་རིང་མོ་ཆ་གཅིག་དང་མཚུངས་པར། གངས་ཐིག་ཡན་དུ་འགྱིང་ངེར་བཞེངས་པའི་གནས་རི་བློན་པོ་གསེར་ཆེན་གྱི་འཛུམ་མདངས་ལས་མཉེན་འཇམ་གྱིས་དལ་བུར་བསྐྱོད་དེ། མཐོ་སྒང་གི་སེམས་པ་ཅན་ལ་བཀྲག་མདངས་དང་སྐྱེས་སྟོབས་གནངས་ལ། འགྲམ་གཉིས་ཀྱི་རྫི་ཀླུ་ནི་ལོ་ལེགས་ཐོབ་པའི་དུས་ཚིགས་སུ་སེམས་པ་རབ་ཏུ་མྱོས། དྭངས་བསིལ་གྱི་ཆུ་བོས།མྱ་ངམ་ཐང་ཆེན་བརྒལ་ནས་ཐོན་པའི་ངལ་ཞིང་དུབ་པའི་གནས་མཇལ་བ་དག་གི་སྐོམ་གདུང་སེལ་ཞིང་། མེ་ཏོག་གི་དུས་ཆེན་དང་འདབ་ཆགས་ཀྱི་བྲོ་་་་་དབྱངས་ཀྱིས། ཁོ་ཚོར་རང་ཉིད་སུ་ཞིག་ཡིན་པའང་བརྗེད་དུ་བཅུག ད་དུང་། དཔྱིད་ནི་ཉ་མོའི་ངང་ཚུལ་གྱིས་ཆེས་སྔ་མར་སྨད་ནས་རྐྱལ་ཡོང་ལ།སྟོན་ནི་གླང་ཆེན་གྱི་བརྟུལ་ཞུགས་ངོམས་ཤིང་ཆེས་རྗེས་མར་སྟོད་ནས་བབས་འོངས ་ཆབ་ཆ། བློན་པོ་གསེར་ཆེན་གྱིས་བསྩལ་བའི་མིང་སྲིང་ཆུ་བོ། མ་ཡུམ་ལྟ་བུའི་བྱམས་བརྩེའི་འོ་བཅུད་ཀྱིས། ཕ་མེས་ཅི་ཙམ་གྱི་རྨི་ལམ་ར་བཟི་བར་བྱས་མྱོང་བ་སུས་ཤེས་སམ།དུས་ཚོད་ལ་གཤོག་པ་མ་ཐོགས་མོད། ཁྱུ་དང་བྲལ་བའི་གཤོག་ལྡན་བཞིན་མཁའ་རླུང་ཁྲོད་ནས་སྐད་ཅིག་ཀྱང་མི་སྡོད་པར་འཕུར། ནམ་ཞིག་གི་ཚེ། བློན་པོ་གསེར་ཆེན་གྱི་གཅེས་ཕྲུག་ཚོ་རང་གི་སྔས་འགྲམ་གྱི་ཀུ་ཤུ་དམར་པོར་སུན་སྣང་སྐྱེས་ཏེ། འདོད་རྔམ་གྱི་མེ་དཔུང་མིག་ཀོང་ལས་འཕྱུར་ཞིང་།ངོམས་མེད་ཀྱི་འདྲེ་ལག་གིས་ག་སར་བརྡབ་གསིག་གཏོང་བ་ན། གངས་ཐིག་ཡན་གྱི་སྤྲིན་བཟང་ལས‘‘དུས་ནི་མི་འགྱུར་མི་རྣམས་འགྱུར་བ་ཡིན’’གསུངས་བྱུང་།སླར་ཡང་། གནས་མཇལ་བ་རབས་གཅིག་སྤྲོ་སེམས་ཀྱིས་བློ་ཁ་ཕྱོགས་པའི་ཆབ་ཆར་འབྱོར། འོན་ཀྱང་ངག་རྒྱུན་ཁྲོད་ཀྱི་ཆུ་བོ་གཉིས་ལྡན་གྱི་ཡུལ་གྲུ་—180—

དེ་སྲིད་ན་མ་ཡོད། ཁོ་ཚོའི་མིག་ལམ་དུ་མངོན་པ་ནི། ཁ་ཞིང་ཆེ་བའི་གྲམ་ཐང་དུ་དཀའ་སྡུག་གིས་བགྲོད་ཅིང་། རྡོ་ཟེགས་གྲངས་མེད་ལ་སྔོན་ཆད་ཆུ་ཆེན་ལྷོ་རུ་བཞུད་སྐབས་ཀྱི་བརྗིད་ཉམས་རྗོད་ཀྱིན་པའི་སྦྲུལ་ཞིག་གོ། །

རཱི དྲིབཟངཐུལ་བའི་སྨན་ལྗོངས།གངས་ལྗོངས་གཞོན་ནུ་གསར་བ།—‘‘ལྔ་བཞི’’གཞོན་ནུའི་དུས་ཆེན་ལ།ཀུན་ཐར་རྒྱལ།དུས་ཚོད་ཀྱི་གོམ་སྟབས་འདིས་སྤྱི་ཚོགས་ཀྱི་ངོ་བོའང་སྒྱུར་བཞིན་ཡོད་པ་དང་། དེ་དང་བསྟུན་ནས་སྤྱི་ཚོགས་གསར་པའི་འདོད་བློ་དང་དགོས་མཁོས་ཀྱང་རིག་གནས་གསར་པ་དང་ལེན་བྱེད་པའི་དོན་དངོས་གཞིར་བཞག་གིས་རིག་གནས་གསར་པ་ཞེས་པའི་ཐ་སྙད་ཐུན་མོང་བ་བྱུང་། གསར་བ་ནི་ནམ་ཡང་གསར་པ་ཡིན་ཞེས་པའི་སྡོམ་ཚིག་སུས་ཀྱང་ཁ་ཚོན་གཅོད་མི་ཐུབ་པའི་ལྟོས་བཅས་ཀྱི་ཐ་སྙད་ཅིག་ཏུ་གོ་དགོས་པས་དེས་བློ་ཁ་བསྒྱུར་ཅིང་རིག་གནས་གསར་པ་དང་ལེན། ད་དུང་རིག་གནས་གསར་པའི་བཀོད་འདོམས་ཀྱིས་འཚོ་ཞིང་སྤྱོད་ལ་རིག་གནས་གསར་པར་ཕྱོགས་པའི་བོད་པ་ཚོར་གངས་ལྗོངས་གཞོན་ནུ་གསར་པ(གཤམ་ནས་གངས་ལྗོངས་གཞོན་གསར་དུ་འབོད)ཟེར།གངས་ལྗོངས་གཞོན་གསར་འབྱུང་བ་ནི་ལོ་རྒྱུས་ཀྱི་ཆོས་ཉིད་ཀྱིས་བསྐྲུན་པའི་ཐོན་དངོས་ཡིན། དེའི་སྟོབས་ཤུགས་ལ་འགོག་རྒོལ་དང་མ་རངས་སུན་འབྱིན་བྱེད་པ་ནི་ངལ་བའི་རྒྱུ་ལས་མ་འདས། གངས་ལྗོངས་གཞོན་གསར་ཡང་སང་ཉིན་གྱི་བདག་པོ་ཡིན་པར་མ་ཟད་རྒྱལ་ཁའི་བུམ་པ་འཛིན་མཁན་ཀྱང་ཡིན་པ་ནི་མིའི་རིགས་འཕེལ་རྒྱས་ཀྱི་ལོ་རྒྱུས་ལ་ཟུར་ལྟ་བྱས་པས་རྟོགས་ཐུབ།‘‘བླང་དོར’’ཅེས་པའི་གཟི་བརྗིད་ངོམ་པའི་ཐ་སྙད་འདི་བཀོལ་བའི་བོད་ཀྱི་རྒན་པོ་ཁ་ཅིག་གིས་རིག་གནས་གསར་པའི་དགེ་མཚན་དང་ལེན་བྱ་མ་ཐུབ་—182—

གངས་ལྗོངས་གཞོན་ནུ་གསར་བ།པར་དེའི་སྐྱོན་གྱི་རང་བཞིན་ཆེར་བསྐྱེད་ཀྱིས་རིག་གནས་གསར་པ་དང་ལེན་བྱ་བར་གེགས་བྱེད་ལ་དེ་དག་གི་སྦྲིད་སྨན་གྱི་ངོགས་ན་བཟི་བའི་སྐྱེ་བོ་དག་གིས་རིག་གནས་གསར་པ་དང་བར་ཐག་ཅིག་བཞག་ཡོད་ལ། བར་ཐག་དེ་མ་་བསྟུང་བར་དུ་ནམ་ཡང་རིག་གནས་གསར་པའི་དང་ལེན་པར་འགྱུར་མི་སྲིད།རིག་གནས་གསར་པའི་དང་ལེན་པར་མ་གྱུར་ན་གངས་ལྗོངས་གཞོན་གསར་གྱི་གྲས་སུ་ཇི་ལྟར་འཚངས་ཀྱང་ཁས་ལེན་མཁན་སུ་ཡང་མེད་དོ། །གངས་ལྗོངས་གཞོན་གསར་གྱི་མཚན་བྱང་འདི་སྲོལ་རྒྱུན་ནམ་རང་མོས་སྙན་ངག་ཙམ་འབྲི་བའི་རྗེས་སུ་འགྲོ་ལྡོག་གིས་བཞག་ཏུ་མེད་པར་རིག་གནས་གསར་པ་རྒྱུད་འཛིན་དང་འཚོལ་སྙེག ལག་ལེན་བསྟར་ཐུབ་པའི་སྙིང་སྟོབས་་སོགས་ཀྱིས་འཇོག་པ་ཞིག་ཡིན། ཞི་བདེ་མ་ཎི་ལྟར་འདོན་པའི་ཤེས་ལྡན་པར་རློམ་པ་ཁ་ཅིག་གིས་རྡུལ་ཕྲན་མཚོན་ཆའི་འཇིགས་ཟིལ་མ་བཟོད་པར་རིག་་གསར་གྱི་འཐུས་ཚབ་ཏུ་གྱུར་པ་ཚན་རིག་དང་བོད་ཀྱི་གཞོན་རབས་པའི་བར་དུ་ཕྲ་མ་ལྟ་བུ་འཇུག་གིན་ཡོད་མོད། ཞུ་རྒྱུ་ལ། དེ་དག་ལ་མ་ཞེད་དང་ཉིང་རྡུལ་མཚོན་ཆ་དང་བོད་མི་རིགས་ཀྱི་བར་དུ་ད་དུང་ཧ་ཅང་རིང་། ཉིང་རྡུལ་མཚོན་ཆ་རིག་གསར་མིན་ལ། རིག་གསར་ཡང་རིག་གསར་མིན། —རིག་གནས་རྙིང་བས་ལོ་རྒྱུས་ཀྱི་ཁྲོད་དུ་ཐོན་པའི་ནུས་པ་ལོ་རྒྱུས་ཡིན་ལ་རིག་གནས་རྙིང་བའི་གཟི་དཔལ་ཡིན་མོད། རིག་གནས་རྙིང་བས་རིག་་་་་གནས་གསར་པའི་ཚབ་བྱེད་དུ་མི་བཏུབ་པ་ནི་ལོ་རྒྱུས་ཆོས་ཉིད་ཡིན་པས‘‘རིག་གནས་རྙིང་བ་རྒྱུད་འཛིན་དང་རིག་གནས་གསར་པ་བླང་དོར’’ལས‘‘རིག་་་གནས་རྙིང་བ་ཟུར་ལྟ་དང་རིག་གནས་གསར་པ་འཚོལ་སྙེག’’བྱས་ན་རེ་བའི་བཏང་བའི་གཞོན་ནུ་ལ་གངས་ལྗོངས་གཞོན་གསར་གྱི་རུ་དཔུང་གིས་ལྷག་་་བསམ་དག་པས་དགའ་བསུ་ཞུ་ངེས།གངས་ལྗོངས་གཞོན་གསར་གྱིས་ནམ་ཡང་བརྩི་འཇོག་བྱེད་པ་ནི་དྲང་—183—

དྲི་བཟང་ཐུལ་བའི་སྨན་ལྗོངས། ་བདེན་ཡིན་ལ། བདེན་དོན་གྱི་ངོགས་ནས་ནམ་ཡང་འཚོལ་ཞིབ་བྱེད་པ་ནི་འཕེལ་རྒྱས་དང་གསར་གཏོད་ཡིན། གངས་ལྗོངས་གཞོན་གསར་གྱིས་ཐོག་དང་པོར་ལད་མོ་བྱེད་ཀྱང་སྲིད། འོན་ཀྱང་ལད་མོའི་ཆེད་དུ་ལད་མོ་བྱས་པ་མིན་པས་རིག་གནས་གསར་པ་ནི་གངས་ལྗོངས་གཞོན་གསར་གྱི་སྟོབས་ཤུགས་ཡིན་ལ་བོད་མི་རིགས་ཀྱི་ཚེ་སྲོག་གསར་པའང་ཡིན། རིག་གནས་གསར་རྙིང་གིས‘‘ང་ཚོ’’དང‘‘ཁོ་ཚོ’’སོ་སོར་གྱེས་ཀྱིན་ཡོད་ལ་དགར་གྱིན་ཡང་གདའ།དགར་སྟངས་འདིས་ཁག་གཉིས་སུ་འགྲོ་བ‘‘སྟོབས་ཤུགས’’གཅིག་ཁག་གཉིས་སུ་སོང་བར་བགྲང་སྲིད་མོད། ཁག་གཉིས་སུ་འགྲོ་བ་གསར་རྙིང་གི་འགལ་འདུའི་ཆོས་ཉིད་ཡིན་ལ། འགྲན་རྩོད་ཀྱི་དོ་རར་ཡང་ཚུད་པ་ཡིན་པས་ད་གཟོད་རིག་གནས་གསར་རྙིང་གི་སྟོབས་ཤུགས་གསལ་འོང་ལ་རྒྱལ་ཕམ་ཡང་དབྱེ་ཆོགརིག་གནས་རྙིང་བ་སྲོག་ཏུ་གྱུར་པའི་འུད་ཤོད་པ་ཁ་ཅིག་གིས་དེང་རབས་བཟོ་ལས་ཀྱི་གནམ་གྲུ་སོགས་ཀྱང་བཀའ་བསྟན་གྱི་གཞུང་ན་ཚུལ་ཇི་ལྟར་བཟོ་བ་ལྷུན་ཆགས་སུ་ཡོད་ཅེས་ཨུ་ཚུགས་བྱེད་ལ། མེད་པར་སྨྲས་ན་མ་ཤེས་པའི་རྟགས་སོ་ཞེས་བརྗོད་པ་དག་ནི་རིག་གནས་རྙིང་བར་འཁྲུལ་བའི་བརྩི་འཇོག་པར་གྱུར་ལ་རྙིང་ནག་མཁྲེགས་འཛིན་པར་གསོལ་འོས་སོ། །གངས་ལྗོངས་གཞོན་གསར་ནི་སྐྱོན་ཀུན་བྲལ་བའི་ཡོན་ཏན་ཀུན་ལྡན་མིན། གངས་ལྗོངས་གཞོན་གསར་ནི་སྣང་བཞིན་སྟོང་ཞིང་སྟོང་བཞིན་སྣང་བའི་དབུ་མ་མིན། གངས་ལྗོངས་གཞོན་གསར་ནི་མ་བརྟག་དཔྱད་པས་ཡོད་ཚད་སྐྱབས་སུ་མཆི་མཁན་མིན། གངས་ལྗོངས་གཞོན་གསར་གྱིས་ཡང་མེས་ཀྱི་ཚེ་སྲོག་གིས་བྲིས་པའི་ལོ་རྒྱུས་ལ་བསྲིངས་ཐིག་འབྲི་ཐུབ། གངས་ལྗོངས་གཞོན་གསར་གྱིས་ཕང་ཕུང་ལྗན་ལྗིན་གྱི་རྫོབ་པའི་ཁོར་ཡུག་ལ་གཙང་འདོན་བྱ་ཐུབ། གངས་ལྗོངས་གཞོན་གསར་གྱིས་མིའི་རིགས་སྤྱི་མཐུན་ལ་བསམ་གཞིག་—184—

གངས་ལྗོངས་གཞོན་ནུ་གསར་བ།དེ་བས་ཀྱང་བྱེད་ཐུབ།གངས་ལྗོངས་གཞོན་གསར་གྱི་མདུན་དུ་བསྨུ་བྲིད་ཀྱི་མེ་སྒོར་སྤུངས་ཀྱང་ས་རྡོར་རྩི། གངས་ལྗོངས་གཞོན་གསར་ལ་དགྲ་བོའི་མདུན་ནས་ལྕགས་ཀྱི་སྲོག་ཡོད། གངས་ལྗོངས་གཞོན་གསར་ལ་བརྩེ་བའི་འོག་ནས་བལ་གྱིས་་་་་བྱམས་ཡོད། གངས་ལྗོངས་གཞོན་གསར་གྱི་ཤེས་རབ་དང་སྤོབས་པ། ལ་རྒྱ་དང་སྟོབས་ཤུགས་ལ་སུས་ཀྱང་དཔེར་མཚོན་བྱ་ཐུབ་མེད།གངས་ལྗོངས་གཞོན་གསར་གྱི་འོས་འགན་ནི་རིག་གནས་རྙིང་བར་བརྩི་མཐོང་གིས་རིག་གནས་གསར་པར་དགག་རྒྱག་ཚོའི་ཁ་གཏད་མིན། གངས་ལྗོངས་གཞོན་གསར་གྱི་དམིགས་ཡུལ་ནི་ཡབ་མེས་བླ་སྲོག་གིས་བསྐྲུན་པའི་ཤེས་རིག་གི་གཤེད་པོ་མིན། གངས་ལྗོངས་གཞོན་གསར་གྱི་བྱ་བཞག་ནི་ལོ་བཅུའི་གོད་ཆག་ལ་བདོ་བའི་འགོང་འདྲེ་ཡི་རྗེས་འཇུག་མིན། གངས་ལྗོངས་གཞོན་གསར་གྱི་འོས་འགན་ནི་བོད་ཀྱི་དོན་དངོས་རྗེས་ལུས་ཀྱི་ངོ་གདོང་བསྒྱུར་ཏེ་རང་རིགས་ཀྱི་རྡོག་ཁ་སྔོན་སྐྱོད་ཀྱི་ལམ་དུ་ཞུགས་རྒྱུ་དེ་ཡིན། གངས་ལྗོངས་གཞོན་གསར་གྱི་དམིགས་ཡུལ་ནི་རིག་གསར་གྱི་བླ་བཀུག་ནས་བསམ་བློ་གསར་པའི་རྨང་བཏིང་སྟེ་གསར་གཏོད་ཀྱི་སྙིང་བླུ་རྒྱུ་དེ་ཡིན། གངས་ལྗོངས་གཞོན་་་གསར་གྱི་བྱ་གཞག་ནི་ཐོག་མའི་ལད་མོ་བརྒྱུད་ནས་རིག་གནས་གསར་པས་་འཕེལ་རྒྱས་ཀྱི་གདོང་བསུ་རྒྱུ་དེ་ཡིན།གངས་ལྗོངས་གཞོན་གསར་གྱི་ཁྲོད་ན‘‘མི་མིན་པའི་མི’’མེད། གངས་ལྗོངས་གཞོན་གསར་གྱི་ཕ་ཡུལ་སའི་གོ་ལ་ཡིན་ལ་གངས་ལྗོངས་གཞོན་གསར་གྱི་ཁྱིམ་གཞི་གངས་རིའི་ར་བ་ཡིན། །

དྲི་བཟང་ཐུལ་བའི་སྨན་ལྗོངས།དྲན།ས་དཀྱིལ་ཚེ་བཀྲ།འཆར་སྒོ་ཞིག་གི་སྣེ་མོ་ནས། གཙང་བོ་ཞིག་གི་འགྲམ་ངོགས་སུ།ངས་ནམ་རྒྱུན་ཁྱེད་རང་དྲན་ཞིང་ཁྱེད་རང་གླེང་ལ།སྲ་སྲོད་ཅིག་གི་སྔ་ལྟས་བཞིན། བློས་བསླངས་ཤིག་གི་གོ་རིམ་ཁྲོད།ངས་སྔར་བཞིན་ཁྱེད་རང་དྲན་ཞིང་ཁྱེད་རང་བོས།ཁྱེད་རང་སོང་ཤུལ་དུ་གྲིབ་གཟུགས་ནག་པོ་ཞིག་ངའི་ལུས་ལ་འཐིམས་ཤིང་། སྒྲ་དབྱངས་གསར་པ་ཞིག་ངའི་སེམས་ལ་ཟུག་འོང་། ཕལ་ཆེར།དེ་ནི། ཁྱེད་ཀྱིས་ང་ལ་གནང་བའི་མནར་དུངས་ཀྱི་སྡོམ་རྒྱ་ཞིག་གམ། ཁྱེད་ཀྱིས་ང་ལ་བཞག་པའི་འགྲུལ་བཞུད་ཀྱི་གོམ་སྒྲ་ལྗིད་མོ་ཞིག་ཀྱང་ཡིན་པར་ངེས།ལོ་ཟླ་ཇི་ལྟར་རྒས་པའི་ཚུལ་གྱིས་སེམས་པ་དེ་ལྟར་འཁྱག་འགྲོ་ལ། ནུབ་རླུང་ཇི་ལྟར་གཡུགས་པའི་ཟོལ་གྱིས་ནམ་ཟླ་དེ་ལྟར་འགྱུར་འགྲོ།དྲན་པའི་རྒྱང་རིང་ནས་སེམས་པ་འདི་ཁྱེད་ཀྱི་དུས་སྟོན་ལ་རོལ་ཅིང་།དྲན་པའི་སྨྱུག་ཁ་ནས་སྙན་ངག་འདི་ཁྱེད་ཀྱི་མནའ་རྟེན་རེད་ཨང་།འཇའ་ཚོན་དང་མཚམས་སྤྲིན། དགུ་ཚིགས་དང་སྐར་མདའ། ཡང་ན། ནམ་མཁའི་ཕ་རོལ་གྱི་ཟླ་བ་ཁེར་རྐྱང་དེ་འུ་གཉིས་ཀྱིས་རེ་ལྟོས་བྱེད་སའི་གཅེས་ཕྲུག་ཡིན་ལ། རྒྱང་བལྟ་བྱེད་སའི་སྒེའུ་ཁུང་ཡང་མ་ཡིན་ནམ།དུས་ཚིགས་ཀྱི་ཁ་ཕྱོགས་ཤིག་གིས། བདག་སྒོ་འགྲམ་གྱི་གློག་སྡོང་་་་་—186—

དཀར་པོ་ལ་ཁེན་ནས་ཚེ་སྲོག་གི་བཞུར་རྒྱུན་ལ་ཉན་དུས། རྒྱ་སྲང་དུ་ཕར་འགྲོ་ཚུར་འོང་བྱེད་པའི་མི་ཚོགས་ཀྱི་རྦ་རླབས་ཁྲོད་ན་ང་རང་ཁྱེད་ཀྱི་བརྩེ་དུང་གི་སློང་མོ་བ་སྟེ། ཁྱེད་ཀྱི་ལང་ཚོ་ཡི་ང་རྒྱལ་ལགས་པས། ཁྱེད་རང་ངའི་ཚེ་སྲོག་གི་དྲན་པ་དང་རེ་ལྟོས་ཀྱི་ལྗིད་ཤུགས་འདེགས་པའི་གངས་ཀྱི་ལྷ་མོ་བཞིན།ངའི་འཚོ་བའི་ལྟག་རྒྱབ་ཀྱི་སྔས་གོང་ན་འབར་བའི་མཆོད་མེའམ། གསང་བའི་སྐྲ་ལོ་ཡི་ཡང་སྟེང་ན་འཕྱོ་བའི་ཕུག་རོན་གྱི་རྣམ་ཤེས་ལགས། །

དྲི་བཟང་ཐུལ་བའི་སྨན་ལྗོངས། ་མེ་ཏོག་གསོ་མཁན་གྱི་རྨི་ལམ།པདྨ་དབང་རྒྱལ།སྐྱེད་ཚལ་ཞིག་ཏུ་རྒྱ་སེ་མེ་ཏོག་མང་པོ་བཏབ་ཡོད་ལ། མེ་ཏོག་གསོ་མཁན་གྱིས་ཀྱང་འདི་ལྟར་བྱས་ན་ཟླ་ངོ་རེ་རེར་མེ་ཏོག་གི་མཛེས་དཔལ་ཉམས་སུ་མྱོང་ཐུབ་པར་འདོད། རྒྱ་སེ་མེ་ཏོག་ལ་རིགས་ཧ་ཅང་མང་། དེ་དག་ནི་ཕྱོགས་སོ་སོ་ན་ཡོད་པའི་གྲོགས་པོ་ཚོས་ཁོའི་དགའ་ཕྱོགས་ལ་བསྟུན་ནས་ངོ་ཆེན་བརྒྱུད་བསྐུར་བྱས་པ་དག་རེད། མེ་ཏོག་བཞད་འགོ་ཚུགས་ཐེངས་རེ་རེར་དབྱིབས་གཅིག་ཀྱང་ཁ་དོག་མི་འདྲ་བའི་མེ་ཏོག་རྣམས་ཀྱིས་ཁོའི་ལྡུམ་ར་ལ་མཛེས་ཆ་ཞིག་གི་དོད་དུ་དགའ་ལྷང་ལྷང་གིས་མཛེས་ཉམས་ཆིག་རྐྱང་དག་སྟོན་བཞིན་རྫིག་ཉམས་མངོན། ཁོས་མེ་ཏོག་དེ་དག་གསོ་སྐྱོང་ཡག་པོ་བྱེད་ཆེད།སེན་མགོ་ཁྲག་དང་སེན་གཏིང་རྣག་བྱས་ནས་ཉིན་སུམ་བརྒྱ་དྲུག་ཅུའི་ནངས་དགོང་རེ་རེར་མེ་ཏོག་རྣམས་ལ་ཆུ་ལྡུག་པ་དང་ལུད་འཇོག་པ། ཛ་རེ་ཛོ་རེའི་ཡལ་གའམ་ར་ལག་དག་གཏུབ་གཅོད་བྱེད་ཅི་ཐུབ་ལ་རེམ།ཉིན་ཞིག་གི་མཚན་མོར་ཁོས་རྨི་ལམ་གློ་བུར་བ་ཞིག་རྨིས་བྱུང་། ཁོས་རྒྱ་སེ་མེ་ཏོག་ཅིག་ལ‘‘གཙང་བཤེར’’བྱེད་པའི་སྐབས་སུ། མེ་ཏོག་མང་པོ་ཞིག་སྐྱེད་ཚལ་ལ་ཐོན་ཡོད་པ་རིག་བྱུང་། ཕར་བལྟས་ཚོད་ཀྱིས་འཛམ་གླིང་གི་མེ་ཏོག་ཡོད་རྒུ་ཐོན་ཡོད་པ་འདྲ། འགྱིང་སྟོབས་མི་འདྲ་རི་ཚོགས་ཀྱི་གཏོས།ཁ་དོག་མི་འདྲ་གྲོང་ཁྱེར་གྱི་གློག རིང་ཐུང་མི་མཉམ་ནགས་ཚལ་གྱི་ཤིང་ལྟར་—188—

མེ་ཏོག་གསོ་མཁན་གྱི་རྨི་ལམ།དུ་མེ་ཏོག་ཚོས་གཅིག་ལས་གཅིག་ལྷག་གིས་ཁོ་ལ་མིག་གིས་ཕུར་ཚུགས་སུ་གཟས་འདུག དེ་བས་ཁོ་རང་ཧར་རྒྱག་གིས་ཡར་ལངས་ཏེ་མེ་ཏོག་ཚོར་ཞིབ་་་་་་་གཟིགས་བྱས།ཐོག་མར་ཁ་གྲག་མཁན་ནི་མེ་ཏོག་གངས་ལྷ་རེད། ཁོས‘‘སྤྱིར་རང་ཉིད་ཀྱི་བརྩི་མཐོང་ཆེ་བཀུར་གྱི་ཕྱིར་དུ། ང་ཁྱོད་ཀྱི་ལྡུམ་རའི་མ་བོས་མགྲོན་པོ་བྱེད་འདོད་མེད་མོད། འོན་ཀྱང་དེ་རིང་མིང་སྲིང་སྤུན་གྲོགས་ཚོས་བདག་ལ་འབོད་པ་བཏང་བར་བརྟེན་འདིར་ཡོང་བ་ཡིན’’ཟེར།དེར་མཐུད་ནས་བཤད་མཁན་ནི་ཆུ་སྐྱེས་པདྨ་རེད། ཁོས‘‘ང་རང་ཆུ་རྫིང་ལས་སོ་མ་གཉིད་ལས་སད་དུས་མིང་སྲིང་ཚོ་སྐད་ཆེན་པོས་རི་ལུང་བརྒྱུད་ནས་འགྲོ་བ་ཐོས་པས་ཁོ་ཚོའི་རྗེས་འབྲངས་ནས་ཡོང་བ་ཡིན’’ཟེར།ཐག་འཁྱུད་མེ་ཏོག་གིས་ཁ་ཆེར་གདངས་ནས‘‘ང་ཚོའི་སྐྱེས་གཟུགས་་གཏན་ནས་མི་མཛེས་པ་ཨེ་ཡིན་ནམ’’ཟེར།དེ་བཞིན་མེ་ཏོག་སེར་ཆེན་གྱིས་ངོ་གདོང་དམར་པོར་གྱུར་ནས‘‘གཏན་ནས་ཁ་ཡ་མི་བྱེད་པ་ཡང་བརྙས་དམོད་མཐོང་ཆུང་ཞིག་རེད’’ཟེར།ལུག་མིག་མེ་ཏོག་གིས‘‘གལ་ཆེ་བ་ནི་གཤིས་རྒྱུད་ཀྱི་མཛེས་པ་མྱོང་རྒྱུ་དེ་རེད’’ཅེས་སྒམ་བརླིང་གིས་བཤད།ཨ་ག་རུ་ཡིས‘‘བྱམས་སྙིང་དང་བསྟོད་པ་ཁོ་ནར་དགའ་བ་ནི་དེའི་རང་གཤིས་ཧ་ཅང་ཉམས་ཆུང་ཡིན་པའི་རྟགས་རེད། ཡིན་ཡང་། ང་ཚོ་ལ་སྲ་བརྟན་སྤོབས་གདེང་གི་བླ་སྲོག་ལྡན’’ཞེས་ཐལ། ་དཔྱིད་འགོའི་མེ་ཏོག་གིས‘‘ང་ཡིད་ཆེས་དང་དད་སེམས་ལ་འགྲོགས་ནས་ཡོང’’ཟེར། ་དེ་ལྟར་མེ་ཏོག་ཚང་མས་རང་རང་གི་སྐད་ཆ་བཤད་ཚར་རྗེས་མགྲིན་གཅིག་ཏུ། ‘‘རྒྱུས་ལོན་ཡང་བདེ་སྐྱིད་ཅིག་ཡིན’’ཞེས་བརྗོད།—189—

དྲི་བཟང་ཐུལ་བའི་སྨན་ལྗོངས།འདིའི་སྐབས་སུ་རྒྱ་སེ་མེ་ཏོག་གིས་ཀྱང་ཁ་གྲགས་བྱུང་། ‘‘དྲང་མོར་བཤད་ན་ང་ཚོ་ཡང་ཧ་ཅང་ཁེར་ཧྲེང་རེད། གལ་ཏེ་མིང་སྲིང་ཚོ་དང་མཉམ་དུ་འདུག་ཐུབ་པ་བྱུང་ན། ང་ཚོར་ཡང་དེ་ལས་ལྷག་པའི་བདེ་སྐྱིད་ཅིག་གང་ན་ཡོད’’ཟེར།དེའི་རྗེས་སུ་མེ་ཏོག་ཕྱི་ཡོང་རྣམས་ཀྱིས‘‘དབང་བཙན་སྒེར་སྡོམ་གྱི་དབང་གིས་ང་ཚོ་འདི་ལྟར་ཡུན་རིང་ལ་ལུས་སོང་། ཁོ་ཚོ་ལས་ཅན་ཚོས་ཀྱང་བཤད་མི་ཚར་བའི་འཁང་སེམས་རེ་བརྗོད་བཞིན་བཞུད་ཟིན་པ་རེད’’ཅེས་བཤད་ཚར་རྗེས་མེ་ཏོག་རྣམས་གར་སོང་ཆ་མེད་དུ་གྱུར།ཁོ་རང་གཉིད་ལས་སད་པ་ན། སེམས་ཁམས་བདེ་ལ་མ་བབས་པས་རང་ཉིད་གཅིག་པུ་སྐྱེད་ཚལ་ལ་སོང་ནས་ཕར་འགྲོ་ཚུར་འོང་བྱས། སྐབས་ཤིག་ཏུ་ཁོའི་ཡིད་ལ་འདི་འདྲ་ཞིག་ཤར་བྱུང་སྟེ‘‘མེ་ཏོག་ཚོར་ཡང་རྣམ་པར་ཤེས་པའི་འདུ་ཤེས་ཡོད་ལ། ལྷག་པར་དུ་རང་དབང་གིས་བཞད་ཆོག་པ་ནི་ཁོ་ཚོའི་དབང་ཆ་རེད། ང་ནི་དགའ་ཞེན་གྱི་དབང་གིས་མེ་ཏོག་མང་པོ་ཞིག་ལ་ཡིད་མ་རང་། དེ་བས་ད་ལྟ་རང་གིས་ཀྱང་འཇིག་རྟེན་གུ་ཇེ་དོག་ནས་ཇེ་དོག་ལ་འགྲོ་བཞིན་པ་ཚོར་བས། ཞིབ་བསྡུར་བྱེད་རན། གལ་ཏེ་ཞིབ་བསྡུར་མེད་ན། དོན་སྤྱི་གང་མང་ཞིག་ལ་གོ་བ་མི་ལོན། ཐུང་བ་ཡོད་པས་རིང་བ་ཡོད་ལ། ཆུང་བ་ཡོད་པས་ཆེ་བ་ཡོད། ངན་ཕྱོགས་མཐོང་བས་ད་གཟོད་བཟང་ཕྱོགས་རིག་ཐུབ དེའི་ཕྱིར་དེ་རིང་ནས་བཟུང་སྟེ་ངའི་སྐྱེད་ཚལ་ཀྱང་སྣ་ཚོགས་མེ་ཏོག་བཞད་སའི་ལྡུམ་ར་བྱས་ནས། མཁས་བརྒྱ་འགྲན་གླེང་དང་མེ་ཏོག་མཉམ་བཞད་བྱས་ན། ང་ཚོའི་འཚོ་བ་སྔར་ལས་ཇེ་མཛེས་དང་མེ་ཏོག་ཡོད་ཚད་ལའང་རང་རང་གི་མཛེས་སྒེག་ངོམ་པའི་གོ་སྐབས་སྦྱིན་པ་རེད’’ཅེས་ཡིད་ལ་ཤར་བ་ངག་ནས་ཀྱང་ཤོར་སོང་། །—190—

ལས་ཉོན་གྱི་སྒྲིབ་པ་དག་པའི་ལེའུ།ལས་ཉོན་གྱི་སྒྲིབ་པ་དག་པའི་ལེའུ།རེ་རྐང་གླིང་།འདྲ་པར་ལས་གུས་ཉམས་བཏོད་པའི་མཆུ་སྒྲོས་ཤིག་སྐྱེས་ཡོང་ཞིང་དེ་ཉིད་ཆགས་པ་སྐྱེ་བྱའི་མཚོན་བྱེད་ཅིག་ཏུ་མ་འཕོས་པར་སྔོན་དང་འདྲ་བར་ཁྱོད་ལ་ན་ཟུག་དང་སྡུག་བསྔལ་སྟེར་བའི་སྨྲ་སྒོ་ཞིག་ཏུ་གྱུར་སོང་། ཡིན་ན་ཡང་མཆུ་སྒྲོས་དེ་འཛུམ་ཤེས་པའི་རྒྱུ་རྐྱེན་གྱི་དབང་གིས་མིག་ཆུའི་མཚོན་དོན་ལའང་བརྩེ་དུང་དང་། ལྷག་བསམ། རེ་བ་བཅས་ཀྱིས་བཟུང་བའི་་རྣམ་འགྱུར་སྟོན་ཚུལ་རེ་ཡོད་པས་ཁྱོད་ཀྱི་ནང་སེམས་ཀྱི་འཁོར་སྐྱོད་ལ་དེ་ལྟའི་ཉམས་རྒུད་བྱུང་མེད་པར་ཕྱི་ཡུལ་གྱི་ཁོར་ཡུག་དང་འབྲེལ་བའི་ལུས་པོ་འདི་ཁོ་ན་འདོད་སྲེད་ཀྱིས་འདར་ཞིང་འདར། འདོད་སྲེད་ཀྱི་ཁ་དོག་བསླེས་པའི་རྨི་ལམ་གྱི་ཆར་རྒྱུན་ཡོད་ཚད་དག་པའི་ཕྱིར་ན་ཁྱོད་ཀྱིས་ནམ་རྒྱུན་བུད་མེད་ཅིག་གི་་་་འཁྲུངས་རབས་ལ་ཕ་མ་དང་མངལ་སྒོ། འཆི་བ་དག་གི་ཐོབ་བྱ་གང་ཡང་མ་བརྒྱུད་པས་གྲོགས་པོ་ཚོའི་ཁྲོད་དུ་ཁྱོད་ལ་རློམ་པ་མི་འདུག་ཟེར་མཁན་ཤིན་ཏུ་མང་ལ་ཐ་ན་བུ་མོ་ཚོའི་ཁྲོད་དུ་ཡང་ཁྱོད་ལ་བརྩེ་བ་མི་འདུག་ཟེར་བཞིན་རང་ཉིད་ཀྱི་བྲང་གཞུང་གི་སྐོམ་ཚད་ལ་ཤ་དྲོད་ཀྱི་མེ་བཙའ་མི་འཇོག་པའི་རང་རློམ་ཅན་ཡང་མང་པོ་ཞིག་བྱུང་ཡོད། རྒྱུ་མཚན་དེའི་ཕྱིར་ཁྱོད་ཀྱིས་རུས་ཚིགས་རེ་རེའི་བར་གསེང་དུ་ཐིམ་པའི་བདེ་སྣང་གི་མྱོང་བ་ལ་རོལ་དབྱངས་ཀྱི་ཁ་དོག་རྙེད་པའི་སྨད་འཚོང་མ་སྐོར་ཞིག་ལ་རང་གི་གསེར་དངུལ་གྱི་གཏེར་ཁ་སྦས་པའི་—191—

དྲི་བཟང་ཐུལ་བའི་སྨན་ལྗོངས།ས་ཁྲ་དེའི་གསང་ལམ་བསྟན་ཅིང་ནོར་རྣམས་གྱར་བའི་སྡུག་བསྔལ་གྱི་ཤ་ཁམས་ཆེན་པོ་འདི་ཡང་གྲང་ཤུར་ཤུར་གྱི་མལ་ཁྲི་ཞིག་ལ་ངོས་འཛིན་གྱིན་ཡོད།ལང་ཚོའི་སྐྱེས་སྟོབས་དང་རྣམ་ཤེས་ཀྱི་མནར་གཅོད་མཐའ་དག་ཁྱོད་ཀྱི་དཔྲལ་བ་ནས་བཞུར་ཏེ་མིག་ཟུང་ལ་བབས་དུས་མདངས་ཤོར་བའི་མིག་འབྲས་དེའི་གཏིང་རིམ་དུ་ཟེགས་པ་ནི་ཁྱོད་ཀྱི་ཚེ་གང་ལ་བསགས་པའི་རྒྱུ་ནོར་དེའི་ལོངས་སྤྱོད་ཀྱི་བྱུང་བ་མ་ཡིན་པར་འཆི་བའི་དོན་དུ་ངུ་ཤེས་པའི་མིག་ཆུ་དཀར་ཡོལ་གང་དང་དེ་ཡི་སྐྱེས་སྟོབས་ལ་བརླན་གཤེར་གྱི་ནུས་པ་འདོན་པའི་རང་དབང་གི་བརྩེ་དུང་དེ་རེད། བརྩེ་དུང་དེ་ལྷ་སྒྲུང་མ་ཡིན་ལ་དངོས་ཡོད་ཀྱི་འཚོ་བ་ཞིག་དང་སྟེས་དབང་གི་སྣང་ཚུལ་ཙམ་ཡང་མ་ཡིན་པར་རང་ཉིད་དང་བཅས་པའི་སྒྱུ་འཕྲུལ་གྱི་རྣམ་ཤེས་ཤིག་དུས་མ་ཡིན་པའི་དམྱལ་བའི་མདུན་སྒོའི་ཕྱོགས་སུ་གཏོང་གིན་པའི་ཆགས་སྡང་གི་ལས་མཁན་ཞིག་རེད་འདུགདྲང་མོར་བཤད་ན་མི་རྣམས་ཀྱིས་བྱིས་དུས་ཀྱི་འཚོ་བ་ནི་ལྷད་མ་འདྲེས་པའི་དྭངས་གཙང་གི་རྨི་ལམ་ཞིག་ལ་ངོས་འཛིན་གྱིན་ཡོད་མོད། ཁྱོད་ལ་་མཚོན་ན་དེ་ཉིད་ནི་བླུན་རྨོངས་དང་ཁུངས་མེད། སྡུག་ཉེས་དང་རྫུན་བཟོ་བཅས་ཀྱིས་ཟིན་པའི་གདོན་འདྲེའི་རིང་ལུགས་ཤིག་ལ་གོ་བ་སྦྱོར་གྱིན་ཡོད།གདོན་འདྲེ་དེའི་སྡུག་སྐད་ལྷང་ལྷང་གིས་ཁྱོད་ལ་ཆེས་མི་གཙང་བའི་རྨི་ལམ་ཞིག་བཀོད་སྒྲིག་བྱས་པའི་ལུང་བསྟན་ནས་རེབ་ཅིག་ལ་ཁྱོད་ཀྱི་ཀླད་པ་ནས་རྐང་མཐིལ་བར་གྱི་ཤ་ཁྲག་གི་སྙིང་བོར་འཕོས་པས་ཁྱོད་ཀྱིས་ཞེད་སྣང་གིས་འཚོས་པའི་སློབ་གྲྭ་དག་ཀྱང་མདོག་ངན་པའི་གཅན་གཟན་གྱི་ར་བ་ཞིག་ལས་བདེ་སྣང་གི་གླུ་ཚིག་འཕབ་བྱའི་དག་པའི་ཞིང་ཁམས་ཤིག་ལ་ངོས་འཛིན་མ་ཐུབ།ཁྱོད་ཀྱི་འཚོ་བ་ནི་ཤཱཀྱའི་རིགས་ཤིག་གི་འཕོས་ཚུལ་ལྟར་ནགས་ཚལ་དང་རི་དྭགས། གཙང་བོ་དང་སིལ་ཏོག་སོགས་ཀྱིས་མཚོན་པའི་དབེན་གནས་ཤིག་ཏུ་ཟད་ཡོད་ནའང་སྔོ་མེར་འཁྱིལ་བའི་མི་གཤིས་ཀྱི་གཙང་བོ་དང་གྲོང་ངེར་—192—

ལས་ཉོན་གྱི་སྒྲིབ་པ་དག་པའི་ལེའུ།འགྱིང་བའི་ཀུན་སྤྱོད་ཀྱི་གཡང་གཟར་དག་མ་བརྒལ་བར་ཁྱོད་ཉིད་གང་དུ་འགྲོ་ནུས། ཚོགས་ལམ་ལས་ཀྱང་རང་རྒྱུད་ལ་ངེས་འབྱུང་གི་བསམ་པ་བཅོས་མ་མ་ཡིན་པ་ཞིག་སྐྱེས་པ་ནི་རྨི་ལམ་གྱི་གནས་སྐབས་རྣམས་སུའང་འཁོར་བ་ནི་དུག་སྦྲུལ་གྱི་ཚང་ལྟར་མཐོང་ནས་ཐར་བའི་ཡོན་ཏན་ལ་བརྙེས་དགོས་ཟེར་ནའང་སེམས་འདིའི་ཕར་ངོགས་སུ་དཔྱངས་པའི་བུ་མོ་ཞིག་གི་མཛད་རྣམ་སྟེ་རང་ལོ་ཉེར་གསུམ་གྱི་བདེ་སྡུག་ཁྲོད་ད་དུང་ཡང་ཁྱོད་ཀྱི་ཕྱིར་དུ་གསོན་ཡོད་ན་ཉིད་ཁོ་ན་མ་ཡིན་པའི་འཇིག་རྟེན་གཞན་ཞིག་གིས་ཀྱང་གསང་བའི་སྒོ་ནས་ཁྱེད་ཀྱི་རེ་འདོད་ལ་འཇབ་རྒོལ་བྱེད་ཅིང་དེ་ལས་ཁ་བའི་སྡུག་བསྔལ་གྱི་བྲོ་བ་གཏོང་གིན་ཡོད་པས་ཁྱོད་ཉིད་གཞན་ཞིག་གི་ཆེད་དུ་སངས་རྒྱས་ཀྱི་ས་ག་ལ་བ་དེར་་་་་་གཤེགས་མི་རུང་།ཁྱོད་ཀྱིས་སྣུམ་ཚོན་ནམ་ཐང་ཀ་གང་ཞིག་འབྲི་བའི་དུས་སུའང་བུ་མོ་དེའི་མིག་ཟུང་ཡིད་ལ་བཅངས་ཡོད་པས་སུས་བཤད་ནའང་ཁྱོད་ཀྱི་སྒྱུ་རྩལ་ལ་དཔལ་གྱིས་སྒེག་པའི་སྐྱེས་སྟོབས་ཤིག་གནས་ཡོད་ཟེར། ཕྱོགས་ངོས་གཞན་ཞིག་ནས་བཤད་ན་གཉེར་མས་བསླེས་པའི་ལང་ཚོའི་ལྕེབས་ཐག་དེ་དང་ཤེས་རབ་ཀྱི་རྣོ་དབལ་ལས་བསྐྲུན་པའི་སྡུག་གཅོད་ཀྱི་རལ་གྲི་དེ་དག་གི་བྱིན་རླབས་ལ་བུ་མོ་གཞན་ཞིག་གི་དུག་རླངས་ལྟ་བུའི་བརླན་གཤེར་གྱི་ཤ་དྲོད་གོས་པས་ཐག་པ་དེ་རལ་ཞིང་ཧྲུལ་བའི་ཐ་གུ་ཞིག་ཏུ་གྱུར་ལ་སྡུག་གཅོད་ཀྱི་རལ་གྲི་དེ་ཡང་རྟུལ་ཞིང་རྨོངས་པའི་རིག་པ་ཞིག་ཏུ་གྱུར་སོང་།དེ་ནས་བཟུང་སྟེ་ཁྱོད་ཀྱི་རྨི་ལམ་དུ་འཁོར་བ་ནི་བརྩེ་དུང་གི་བདེན་པ་ཁོ་ན་ཡིན་ཞིང་རང་ཉིད་གང་ལའང་མི་འཛེམ་པའི་མི་གསོད་གཤེད་མ་ཞིག་ཏུ་ཁྲུན་ཐག་བཅད། ཁྱོད་ཀྱི་རྨི་ལམ་དེ〈ལྷ་སའི་ཟླ་བ〉ལས་གྲུབ་རྗེས་གསེར་འོད་ཀྱི་རླབས་རིས་སུ་འཐིམ་པའི་པོ་ཏ་ལའི་གཟི་བརྗིད་དེ་རང་གི་སྙིང་སྟོབས་སུ་དྲན་ཞིང་མེ་རི་གས་པ་ལྟ་བུའི་ཚ་རླབས་ཤིག་གིས་ཁྱོད་ཉིད་ལྷ་སར་ཐེངས་གཅིག་—193—

དྲི་བཟང་ཐུལ་བའི་སྨན་ལྗོངས།འབྱོར་བའི་བདེ་སྣང་བསྐྲུན།ལོ་རྒྱུས་དེ་སྔར་བཞིན་བཞུར་བའི་དུས་མཚུངས་སུ་ཁྱོད་ཀྱིས་ཉི་ཟླ་རི་བོའི་བླ་སྲོག་ཏུ་འཕྲོས་པའི་ཨ་ཅེ་རྒྱ་བཟའ་ལགས་ཀྱི་དཀར་མདོག་གི་རང་གཤིས་དོད་པའི་འཇིམ་བརྙན་ལ་ལན་གཅིག་བལྟས་མྱོང་ཞིང་། མིག་ཟུང་བསླུས་ཏེ་བརྩེ་བ་ཉོས་མྱོང་བའི་བློ་གྲོས་མཁན་ཞིག་གི་བླ་མཚོ་དེ་མཐོང་ཡོད་ཅིང་དེ་དང་་འབྲེལ་བའི་ལྷ་སྒྲུང་ནང་གི་དུད་ཁྱིམ་ཁྲི་ཕྲག་གི་དཔའ་མཛངས་ལ་སྨོན་པ་སྐྱེས་ཡོང་། དེ་ལྟར་ནའང་ལོ་རྒྱུས་ཀྱིས་ནམ་ཡང་ཁྱོད་ཀྱི་སྐོམ་ཚད་ཀྱིས་ཟིན་པའི་འདོད་སྲེད་ལ་བཟོ་བཅོས་བྱེད་མི་ཐུབ་ཅིང་དངོས་ཡོད་ཀྱིས་ཀྱང་ཁྱོད་ཀྱི་རེ་འདོད་དེ་རྣམ་པར་བསྐང་བའི་མཐུན་རྐྱེན་སྦྱོར་མ་ཐུབ།ཁྱོད་ཀྱིས་དུས་དང་རྣམ་པ་ཀུན་ཏུ་མི་ཡུལ་ལ་འཚོ་གཞེས་ཀྱི་དོན་དུ་བཞག་པ་ནི་སྐྱོ་ལྷང་ལྷང་གི་གླུ་སྐད་རེ་ཡིན་ཞིང་འཁོར་བ་འདིའི་སྐྱོ་གར་ལ་ཡིད་སུན་བྱུང་བའི་སྡུག་བསྔལ་གྱིས〈གླུ་སྐད་གཉིས་པ〉ཞེས་པའི་སྒྲུང་གཏམ་ཞིག་ཀྱང་བྲིས་མྱོང་། སྒྲུང་གཏམ་དེ་ལ་རྐྱེན་བྱས་ཏེ་ཁྱོད་ཉིད་གསང་བར་སྤྲོ་བས་ན་སླར་ཡང་འཛོམས་པའི་མི་ཞིག་གི་རང་རྟོགས་སུ་འཇུག་པ་ནི་གནས་མ་ཁེལ་བ་ཞིག་ཡིན་པས་ཁྱོད་ཀྱིས་གསོལ་འདེབས་གང་ཞིག་ཞུ་བའི་དུས་སུའང་རང་ཉིད་ཀྱི་ཁེ་ཕན་ཞེས་མི་མཐོང་བར་རང་ཉིད་གཞན་ཏེ་ཚར་གཅོད་པའི་ལག་ཆ་ཞིག་གནང་རོགས་ཟེར་རྒྱུ་དེ་རེད། གསོལ་འདེབས་འདི་གངས་རིན་པོ་ཆེའི་ཉེ་འདབས་ནས་ཐེངས་གཅིག་བཏོན་མྱོང་ལ། ཡར་ཀླུང་གཙང་བོའི་འབབ་རྒྱུད་ནས་ཀྱང་ཐེངས་གཅིག་བཏོན་མྱོང་། འོན་ཀྱང་ལག་ཆ་དེ་དངོས་དོན་དུ་་འགྱུར་བའི་གོ་རིམ་ཚང་མར་སྐྱབས་ཞུ་ས་ཉག་གཅིག་ཡོད་པ་ནི་ཇོ་ཁང་ཆེན་མོ་མ་ཡིན་ལ་ཆོས་རྒྱལ་སྒྲུབ་ཕུག་ཀྱང་མ་ཡིན་པར་གཉའ་ཆག་གི་བབ་ཏུ་ལྷགས་པའི་བཙན་པོའི་བང་སོ་དེ་རེད།དུར་ཁྲོད་ཀྱི་སྒང་འབུར་རེ་རེ་ཁྱོད་ཀྱི་བྱིན་རླབས་བརྙེས་པའི་སྙིམ་པ་དེའི་—194—

ལས་ཉོན་གྱི་སྒྲིབ་པ་དག་པའི་ལེའུ།མཆོད་གོང་དུ་ཟེགས་དུས་ཁྱོད་ལའང་གཟུང་འཛིན་རྫས་གཞན་གྱིས་སྟོང་བའི་རང་རྒྱལ་བ་ཞིག་གི་རྟོགས་པ་དེ་བསྔོས་ནའང་རྒྱབ་ཕྱོགས་ནས་མཆེད་པའི་བུད་མེད་ཀྱི་ངུ་སྐད་གཉོམ་དུང་བ་ཞིག་གིས་སླར་ཡང་གློ་བུར་རྣམ་དག་གི་ཆར་གྱུར་པའི་ངོ་བོ་ཉིད་ཀྱི་ཆོས་སྐུ་ལ་བྱེད་པ་གདོན་གྱིས་སྐུལ་བའི་མྱ་ངན་གྱི་འཁོར་ཚུལ་དེ་ཕྱོགས་རེས་སུ་འཐོར་བས་ཁྱོད་ཀྱིས་སྔ་མ་བཞིན་འདྲ་པར་དེ་བྲང་ལ་བརླན་བཞིན་རང་ཉིད་གཞན་དེའི་དྲན་དབང་ལ་གུས་འདུད་མི་བྱེད་ག་མེད་བྱུང་།ཁྱོད་ཀྱི་ལུས་གཟུགས་དེ་ཕ་བོང་ཆེན་པོ་ཞིག་དང་འདྲ་བར་གཡོ་མེད་རྟག་བརྟན་གྱིས་གཙང་བོར་ཅེར་སྡོད་པའི་དུས་སུ་ཁ་རས་བརྒྱབ་པའི་བུད་མེད་ཅིག་གིས་ཁྱོད་ཀྱི་བྲང་ཁར་སྦྱར་བའི་འདྲ་པར་ལ་ཡུན་རིང་བལྟས་རྗེས‘‘ཚེ་འདས་ཤིག་གམ་རུས་མིང་བསྔོ་ཡིག་ལ་ཕབ་རྒྱུ’’ཟེར་བཞིན་ཐར་དམར་བའི་ཤོག་ཉེ་ཞིག་ཁྱོད་ལ་གཏད་བྱུང་།མཚམས་འདི་ལ་ཁྱོད་ཀྱིས་གསེར་རྐོང་མང་བའི་མཆོད་སྟེགས་སུ་གཟི་ ྅བྱིན་གྱིས་འབར་བའི་ཇོ་བོ་རིན་པོ་ཆེ་དེར་གུས་ཕྱག་ལན་གསུམ་བཙལ་རྗེས་ལྷ་ས་ཞེས་པའི་ལྷིང་འཇགས་ཀྱི་གྲོང་ཁྱེར་ཆེན་པོ་དེ་ལ་གསང་སྟབས་ཀྱིས་བདེ་མོ་བཞག་ཅིང་ཁྱོད་ཀྱི་མཁུར་ཚོས་སུ་བཞུར་བའི་མིག་ཆུ་དེས་བྲང་ངོས་བརླན་པ་བཞིན་འགུལ་སྐྱོད་དུ་བྲེལ་བའི་སྨྱུ་གུ་དེས་ཀྱང་ཤོག་ངོས་དེར་ཁྱོད་ཀྱི་རུས་མིང་ཁོ་ནས་བརླན་པར་བྱས་སོང་།བསིལ་རླུང་གིས་སྒུལ་བའི་རླབས་རིས་ཀྱི་མེ་ཏོག་ཤིག་ཤིག་ལྡེམ་པའི་ལྷ་སའི་སྐྱིད་ཆུ་དེ་ཁྱོད་ཀྱི་རང་ལུས་ནས་བཞུར་ཏེ་དྭངས་གསལ་གྱི་གཟུགས་བརྙན་ངོ་མ་ཞིག་ཆུ་གཞུང་ལ་འཁུར་དུས་ད་གཟོད་ཁྱོད་ཀྱིས་རང་ཉིད་གཞན་དེ་ལ་སྐྱེལ་མ་བྱས་ཤིང་ཤུལ་དུ་ལུས་པའི་ཁེར་རྐྱང་གི་རང་ཉིད་ལ་མྱ་ངན་གྱི་མིག་ཆུ་བཏོན་པས་གསེར་ཏོག་དང་རྒྱ་ཕིབས་ཀྱི་བར་ན་རྔམ་བརྗིད་ཀྱིས་འགྱིང་བའི་ཕོ་བྲང་པོ་ཏ་ལ་དེ་ངོ་གདོང་ཚོས་ཀྱིས་བརྒྱན་པའི་དཔའ་རྒོད་ཅིག་གི་རང་གཤིས་དྔྷ195—

ལས་སྙེམས་བཞིན་སྙེམས་བཞིན་ཁྱོད་ཀྱི་མཁའ་དབྱིངས་ལ་ཉི་ཟླའི་ཟོལ་དུ་་་བཞད་ཅིང་སྐད་མཐོན་པོས་བདེ་མོ་བྱོས་ཟེར། ‘‘བདེ་མོ་བྱོས། ཆུ་གཞུང་དུ་གྱར་བའི་བུ་མོ་ཁྱོད་ཀྱི་འདྲ་པར་དང་རང་གི་རུས་མིང་གཉིས་ལའང’’ཁ་ཕྱིར་འཁོར་བཞིན་ཁྱོད་ཀྱིས་རྩེ་པོ་ཏ་ལར་དེ་སྐད་ལན་བཏབ། ལྷ་ས་དེ་སྔར་བཞིན་འོད་ཀྱི་གོང་བུ་ཞིག་གི་ཀློང་ན་འཛུམ་དམུལ་དམུལ་དུ་ཁྱོད་ལ་གྱེས་ཕྱག་གི་ལག་བརྡ་སྟོན་གྱིན་ཁྱོད་དང་བར་ཐག་ཕྱེ་སྟེ་མི་སྣང་བར་གྱུར། །

བོད་པའི་བུ་ཕྲུགབོད་པའི་བུ་ཕྲུག—རང་ཉིད་གླེང་བ།རང་གསལ།གྲང་རེག་དང་སྟོན་བད་སྐྱ་འཐབ་པའི་དུས་ཚིགས་འདིར། གསར་རྙིང་དང་བར་སྡོད་འཛིང་འདྲེས་པའི་བར་སྐབས་འདིར། གོ་ལ་ཟླུམ་པོའི་རིག་གནས་གཞི་གཅིག་ཏུ་འགྲིལ་བའི་དུས་རབས་འདིར། ངས་མི་ལོ་སུམ་ཅུའི་བོད་ཕྲུག་ཅིག་གི་བསམ་བློའི་རིམ་པ་ཆགས་ཚུལ་ལ་སྤྱི་བསྡོམས་ཐེངས་གཅིག་མི་བྱ་རང་དབང་མ་བྱུང་།གདོད་མའི་རང་གཙོའི་སེམས་པ་རྨེག་མེད་དུ་བཅོམ་པའི་གཞན་བརྟེན་སྐོག་གྱུར་གྱི་ལམ་ཕྲན་དེ་ཁོ་བོའི་ལས་དབང‘‘བཟློག་མེད’’དེའི་དབུ་ཚུགས་ཤིང་།བླ་ན་མ་མཆིས་པའི་སེམས་གཙོ་སེམས་འདུལ་གྱི་ཁོང་གསེང་ནས་ཁོ་བོའི་གསར་ཆགས་ཤེས་པ་ནར་ནར་བོ་ཆག་གྲུམ་གྱིས་འཁྲུངས།རྨོ་མོའི་ཡིག་དྲུག་གི་མགུར་དབྱངས་ཀྱིས་ཁྱིམ་གཞི་འདི་དྲོད་ཀྱིས་འཚོས་ཤིང་ཁོ་བོའི་མགོ་བོ་ཐོག་མའང་མགུར་དབྱངས་འདིས་བཀྲུས་པའི་བརྩམས་ཆོས་རང་བྱུང་ཞིག་གི་ཟླ་རུ་ངང་གིས་ཐོགས། རྒྱུན་ཆགས་འདིས་མི་ལོ་བདུན་ཕྲག་ཙམ་ལ་ཁོ་བོའི་མགོ་བོ་ཐེ་བའི་དབང་ལག་གོར་མོའི་རང་དབང་ཁད་ཀྱིས་ཕྲོགས་ཤིང་མ་ལྟོགས་མ་གྲང་མ་ཤི་ཙམ་གྱི་བྱེའུ་ཕྲུག་ངའི་འདབ་གཤོག་གཉོམ་པོའི་རྐྱང་སྐུམ་ཡོད་ཚད་གཏན་དུ་ཁེལ།མགོ་བོ་སྐོག་གྱུར་ལ་བཅོལ་བའི་སྨུག་ལོང་འདིའི་ཁྲོད་ནས་ཁོ་བོས‘‘སྐྱོ་བ’’—197—

དྲི་བཟང་ཐུལ་བའི་སྨན་ལྗོངས།མ་ཚོར་ལ‘‘སྡུག་བསྔལ’’མ་ཤེས། ‘‘དགའ་བས’’མ་མྱོས་ལ‘‘སྤྲོ་བས’’ཀྱང་མ་བརྟས་ཤིང་། དབང་ཕྱོགས་ཨ་ཤེ་ཡའི་ཤན་ཤུགས་སྟུག་པོས‘‘ཕལ་བའི་རྟེན’’ཁོ་བོར་ཡང་འཛམ་གླིང་རིག་གནས་ཉམས་སུ་མྱོང་བའི་སྐལ་བ་ཐོབ ཡིན་ནའང‘‘ཡིག་འབྲུ་གཅིག་ན་སངས་རྒྱས་སྟོང་སྐུའི’’བཤད་རྒྱུན་གྱིས་ཁོ་བོ‘‘བླ་མེད’’རིག་གནས་ལ་དད་པ་ས་འཇིགས་ཤིང་གུས་པས་བསླབས་པའང་མི་ལོ་བཅུ་ཕྲག་བར་དུའོ་ཞེས་ད་ལྟ་དཔྱད་ཀྱིས་ཚོར།ལོ་རྒྱུས་ཀྱིས་སྔ་མའི་མཚར་སྡུག་བརྗོད་ཅིང་ནང་རིག་གིས་རང་སེམས་འདུལ་ཚུལ་གླེང་། ཚད་མ་ཡིས་རིག་པ་འགྲན་ཚུལ་རྩོད་ཅིང་གྲུབ་མཐའ་ཡིས་རང་ལུགས་མཆོག་ཚུལ་ལབ་པའི་ཚེ་ན། ཁོ་བོས་དགེ་རྒན་དམ་པ་གཞུང་་ལུགས་ཀྱིས་ཕྱུག་པ་ཚོར་ཞིང་ཁ་བའི་ལྗོངས་འདི་རིག་གནས་ཀྱིས་འགྲངས་ཡོད་སྙམ་པ་བྱུང་།ཡུད་ཙམ་ནས་ཁོ་བོས། རྨོ་མོས་སྐད་གདངས་གཉོམ་པོས་ཡང་ནས་བསྐྱར་སྐོར་དུ་བཤད་པའི་མི་སེམས་འགུལ་བའི་བུ་མོ་ལྷ་རིས་ཀྱི་གཏམ་རྒྱུད་ལ་བསམ་གཞིག་ཤོར་ཅིང་། དགེ་རྒན་དམ་པས་རྔམ་བརྗིད་ཚིག་གིས་སྤྲོས་པའི་ལྷ་ལུང་དཔལ་རྡོར་གྱི་མདའ་མོ་གཅིག་གི་ངོ་མཚར་ལ་ངེས་ཤེས་རྙེད་ཙ་ན།མི་ལོ་སྟོང་ཕྲག་གི་འཆིང་ཐག་རིང་མོ་འདིར་ངན་ཁག་ཅིག་མི་དཀྲི་ཐུ་མེད་བྱུང་ཞིང་། རྐང་གཉིས་ལ་བརྟེན་པའི་མི་རིགས་གཟུགས་སྤོབས་ཅན་འདི་སླར་ཡང་ཅི་གསུང་དང་ལེན་གྱི་སུག་བཞིའི་ཐོག་སྒུར་བའི‘‘བྱང་སེམས་སྙིང་རྗེའི’’བདག་ཉིད་ཅན་དུ་གྱུར་དང་འགྱུར་བཞིན་པའི་ཉམ་ཆུང་ནུས་མེད་ཀྱི་གཤིས་ཀ་འདིར་སེམས་ཁྲལ་ཞིག་ངང་གིས་ཐོན་ལ། མི་བུ་བདག་གི་ཁོར་ཡུག་ཀུན་ན་འདི་ཕྱིའི་བདེ་སྐྱིད་ཐམས་ཅད་ས་རྡོ་རི་བྲག་ལ་བཅོལ་བའི་གཉུག་མའི་སྤྱོད་པ་ཤེས་ཡོན་དུས་རབས་སུ་འདྲུད་པའི་རང་རིགས་ཐམས་ཅད་ལ་བསམ་བློ་མི་་འཁོར་ཀ་མེད་བྱུང་།—198—

བོད་པའི་བུ་ཕྲུགམངོན་གྱུར་རིག་གནས་ཀྱིས་ཀླན་ཀ་འགྱེད་པའི་འཇིག་རྟེན་འཁོར་མོ་ཡུག་འདིའི་གྲུ་ཟུར་ནས། ཁོ་བོ་དང་ཁོ་བོ་ལྟ་བུའི་མི་བུ་དག་འཚང་ཁ་རྒྱག་ཅིང་གཅིག་ལས་གཅིག་ལྷག་གིས་བདེ་ཕྱོགས་སུ་བསྙེགས་པ་ན། འདས་ཟིན་ལ་ཕྱི་མིག་གཏོང་བའི་ཁོ་བོའི་སེམས་པ་འཇགས་ཐབས་བྲལ། མི་ལོ་བཅུ་ཕྲག་གསུམ་གྱི་བཤུལ་ལམ་སྟེང་ན་བཀག་རྡོ་ཚད་མེད་ཡོད་པ་མ་ཚོར་བས་མི་ཚད།‘‘ཨུ་ཚུགས’’དང‘‘རང་ཚུགས’’མེད། ‘‘ཕུགས་བསམ’’དང‘‘རང་དབང’’ཤོར་བའང་མ་རྟོགས་ལ། ད་དུང་མ་ཡིན་ཡིན་མདོག་གི་ངང་ལ་མགོ་བོ་ཐོགས་ཡོད་ཀྱི་བསམ་པས་བླ་མར་མཇལ་ཅིང་ཕ་མར་བཀུར། ཁ་ཡིས་དམ་ཆོས་་འདོན་ཞིང་ལག་གིས་གཞན་དོན་སྒྲུབ་པའི‘‘ཡ་རབས’’ཀྱི་བརྟུལ་ཞུགས་བཟུང་ནས་ཤེས་མེད་ཚོར་མེད་ངང་དུས་རབས་འདིར་གཏུགས་པ་ན། ད་གབྲོད་ཁོང་འདར་ཞིག་གི་འཇིག་རྟེན་འདིའི་མ་འོངས་པ་ཡངས་ཤིང་ཆེ་ནའང་ཁོ་བོའི་མདུན་ལམ་གུ་དོག་པ་ཚོར། ་ཡབ་མེས་ཀྱི་གསུང་སྒྲོས་ཐམས་ཅད་མཐའ་གཅིག་ཏུ་ཚད་མར་འཛིན་པའི་ཁོར་ཡུག་འདིའི་ནང་ནས་ཁོ་བོའི་ལུས་ངག་ཡིད་གསུམ་སྒྲོག་གིས་བཅིངས་ཤིང་། ‘‘ཤིང་དཔར་གཅིག’’གི་ནང་རོལ་ནས་དུས་ནམ་ཡང‘‘མི་གཅིག’’པ་དང‘‘མི་མཐུན’’པ་བསྒྲུབ་པའི་གོ་སྐབས་ཕྲ་རྐྱེན། གཞུང་བཟང་གི་ལྟ་མཁན་ཁྲི་ཕྲག་གི་མཐོང་ལམ་ནས་ཁོ་བོས་སྙིགས་རོས་བཀང་བའི་འཁྲབ་ཚིག་ཅིག་མི་འདོད་བཞིན་དུ་མིད་དགོས་བྱུང་ལ། སྔ་མ་ཁོ་བོ་ལ་སོགས་པས་བརྩོན་པ་གང་ཐུབ་བགྱིས་པའི་ལམ་བུའི་སྟེང་བསམ་བཞིན་རྡོག་བརྫིས་གཏོང་མཁན་སྒལ་ཚིགས་ཀྱིས་སྟོང་བ་རྣམས་ལ་གྲོས་འདེབས་པའི་གཞི་མཐུན་ཡེ་མེད་པ་གཞི་ནས་ཤེས།དེ་ལྟ་ནའང་མི་ཚེ་གཅིག་གི་དཀྱིལ་འདི་ནས་བཟུང་སྟེ་ཁོ་བོས་རང་ལུས་མཐོ་གང་བོར་གཙང་སྦྲ་བྱེད་ལ་རང་སེམས་རྨ་མེད་ལ་རང་དབང་སྤྲོད། དམ་—199—

བཅའ་འདི་ཁོ་བོའི་སྲོག་མ་འགག བླ་མ་མ་འཐོར། དབུགས་མ་ཆད་གོང་དུ་ཚེ་སྲོག་གིས་སྲུང་ལ་ས་སྒང་རིལ་མོ་འདིའི་སྟེང་གི་རིགས་གཞན་ལྟར་འགྲེངས་ནས་འགྲོ་བ་མི་བུའི་གྲལ་ལ་ཨེ་ཚུད་བརྩོན་ལེན་བྱ་བ་ལས། མགོ་སྒུར་བྱོལ་སོང་གི་ལས་ནས་རིང་དུ་གྱེས་རྒྱུ་ཡིན་སྟབས་ཁོ་བོ་ལྟ་བུའི་ན་མཉམ་དག་ལ་རྟོགས་སད་པའི་གྲས་སུ་ཚུད་ཤོག་ཅེས་སྐུལ་མ་བྱས་པ་ཡིན་ནོ་ཀྱེ། །

ནང་མ་ཁང་དང་སློབ་གྲྭ་ཆེན་མོ་པ། ་ནང་མ་ཁང་དང་སློབ་གྲྭ་ཆེན་མོ་པ།མེ་ལྕེ། ཅིགནའ་མཁར་ཟི་ལིང་གྲོང་ཁྱེར་དུ2001ལོར་བོད་ཀྱི་ནང་མ་ཁང་ཐོག་མ་བྱུང་བ་ནས་ལོ་ངོ་གཉིས་ལྷག་གི་རིང་ལ་སྔ་ཕྱིར་ནང་མ་ཁང་བརྒྱད་བཙུགས་པ་དང་། ནང་མ་ཁང་ནི་ཟི་ལིང་དུ་སྡོད་པའི་བོད་མི་དང་ཟི་ལིང་བརྒྱུད་དེ་འགྲོ་བའི་བོད་མི་རྣམས་ཀྱི་རྩེད་མོ་རྩེ་སའམ་སྤྲོ་གསེང་གཏོང་ས་གཙོ་བོ་ཞིག་ཏུ་གྱུར་འདུག བོད་རང་གི་སྲོལ་རྒྱུན་གྱི་ཁྱད་ཆོས་དང་དེང་རབས་ཀྱི་རྒྱན་གྱིས་སྤྲས་པའི་ནང་མ་ཁང་དུ་རྒན་གཞོན་ཕོ་མོ་མེད་པར་འགྲོ་ཞིང་། དེའི་ནང་དུ་ལས་བྱེད་པ་དང་ཚོང་པ་ཡོད་ལ། རིག་གནས་པ་དང་སློབ་མའང་ཡོད། དེ་དུ་སྒོར་མོ་ཡོད་མེད་གཉིས་ཀ་འགྲོ་བར་འདོད་ཅིང་། སེམས་ཁམས་སྐྱིད་མིན་གཉིས་ཀ་འགྲོ་བར་སྤྲོ། ནང་མ་ཁང་དུ་ན་གཞོན་རྩོམ་དགའ་རྣམས་ཀྱིས་རང་གི་གསར་རྩོམ་དང་ཕུགས་བསམ་གང་འདོད་གླེང་ཆོག་ལ། ལྟད་མོར་ཕེབས་པའི་སྐུ་མགྲོན་རྣམས་ཀྱིས་གར་སྟེགས་སྟེང་གི་གླུ་གར་གྱི་འཁྲབ་སྟོན་ཅི་དགར་ལོངས་སུ་སྤྱད་ཆོག གཞན་ཡང་བརྩེ་དུང་གི་རྒྱ་མཚོར་ལྷུང་བའི་ཕོ་མོ་ཟུང་གིས་ཕན་ཚུན་གྱི་སྙིང་གཏམ་སྦ་གསང་མེད་པར་བརྗོད་ཆོག་ལ། ཕོ་ཧྲེང་མོ་རྐྱང་དུ་ལུས་པའི་གང་ཟག་དག་གིས་ཕན་ཚུན་ལ་མིག་གི་ཟུར་མདའ་ཡང་ཡང་འཕེན་ཆོག དེ་ལྟ་བུའི་ཁོར་ཡུག་ནི་གྲོང་ཁྱེར་དུ་འཚོ་བ་རོལ་བའི་མི་ཞིག་ལ་མཚོན་ན་ཇི་འདྲའི་ཡིད་སྨོན་འཆོར་ས་ཞིག་དང་རོལ་རྩེད་ཀྱི་གནས་ལེགས་ཤོས་—201—

དྲི་བཟང་ཐུལ་བའི་སྨན་ལྗོངས།ཤིག་ཅི་ལ་མིན། ཉེ་ཆར〈སྦྲང་ཆར〉དུ་ཁ་བྱང་གཅིག་པའི་བརྩམས་སྒྲུང〈གྲོང་ཁྱེར་གྱི་འཚོ་བ〉ཞེས་པ་སྤེལ་དང་སྤེལ་མུས་སུ་མཆིས་པས། གལ་ཏེ་བརྩམས་སྒྲུང་དེ་དག་ལ་མཉམ་འཇོག་མཁན་ཞིག་དང་ཟི་ལིང་གྲོང་ཁྱེར་གྱི་ནང་མ་ཁང་དུ་སོང་མྱོང་མཁན་ཞིག་ཡིན་ཚེ། 〈གྲོང་ཁྱེར་གྱི་འཚོ་བ〉ཞེས་པའི་ཁ་བྱང་མཐོང་མ་ཐག་ནང་མ་ཁང་དེ་དྲན་སྲིད།ཟི་ལིང་དུ་ནང་མ་ཁང་ཐོག་མར་དར་བའི་སྐབས་སུ་གནས་དེ་ནི་རོལ་རྩེད་བྱེད་ས་དཔལ་ཡོན་དང་ལྡན་པ་ཞིག་ཏུ་མཐོང་བ་དང་གཟའ་མཇུག་ངལ་གསོ་སའི‘‘གནས་མཆོག’’ཅིག་ཀྱང་ཡིན་སྙམ། ཡིན་ནའང་ད་ལྟ་ཟི་ལིང་གི་ནང་མ་ཁང་དེ་ཕན་ཚུན་འཕྲོག་རྩོད་བྱེད་པའི་གཡུལ་ས་ཞིག་ཏུ་གྱུར་ཡོད(ཀློག་པོ་ལགས། ཁྱེད་ཀྱིས་འདིར་རྩྭ་ས་རྩོད་གླེང་བྱེད་ཀྱིན་འདུག་སྙམ་མམ། དེ་མ་ཡིན་ཏེ་བུད་མེད་རྩོད་ཀྱིན་ཡོད་པ་རེད)པ་དང་། བོད་ཀྱི་སློབ་ཆེན་པ་རྣམས་ཀྱིས་མཚན་མོའི་རང་སྦྱོང་བྱེད་སའི‘‘སློབ་ཁང’’དུ་གྱུར་ཡོད། སྤྱི་ཚོགས་ཐོག་ལས་ཀ་ཅི་ཡང་མེད་པར་ཉི་མ་འཁྱོལ་ཐབས་བྱེད་པའི་མི་དག་ལ་མཚོན་ན་ནང་མ་ཁང་དུ་དུས་འདའ་བར་སོང་ཆོག་ཀྱང་། སློབ་ཆེན་པས་ཐོས་པ་འཚོལ་ཞིང་མཁས་པ་སློབ་པའི་གསེར་ལས་དཀོན་པའི་དུས་ཚོད་དེ་ནང་མ་ཁང་དུ་འདའ་བར་བྱེད་པ་ནི་ཇི་འདྲའི་ཡིད་སྐྱོ་བ་ཞིག་རེད་ཨང་། སྐབས་འདིར་སློབ་མ་དེ་དག་གི་ཁྱིམ་བདག་དང་དགེ་རྒན་རྣམས་ཀྱི་སྙན་ལམ་དུ‘‘བྱིས་པ་སྐྱོབ་རོགས’’ཞེས་པའི་ལུའུ་ཞུན་ལགས་ཀྱི་འབོད་སྐུལ་དེ་སླར་ཡང་གཏོང་དགོས་བྱུང་།དེང་སང་སློབ་ཆེན་དུ་འགྲོ་དགོས་ཚེ་སློབ་ཡོན་མང་པོ་སྤྲོད་དགོས་པ་དང་ཤེས་ཡོན་རིན་གྱིས་ཉོ་བའི་དུས་ཡིན་པས། ཡུལ་གྱི་ཕ་མས་སེན་མགོ་ཁྲག་དང་སེན་རྟིང་རྣག་བྱས་ཏེ་བསགས་པའི་སྒོར་མོ་རྣམས་གྲོང་ཁྱེར་གྱི་གྲུ་ཟུར་རེ་རེའི་ནང་མ་ཁང་དང་ཆང་ཁང་གི་ཁྲ་ཆིལ་དགུ་ཆིལ་གྱི་གློག་འོད་འོག་ཏུ་རླུང་ལ་སྤུར་བ་ཡིན་ན། འུ་ཅག་གི་ཕ་མ་དེ་དག་ཀྱང་སྙིང་རེ་རྗེ་ལ། རང་རེའི་བུ་ཕྲུག་—202—

ནང་མ་ཁང་དང་སློབ་གྲྭ་ཆེན་མོ་པ།རྣམས་ཀྱི་སེམས་པ་ཡང་གོར་མོ་རྡོ་ལས་མཁྲེགས། ‘‘ཕ་སེམས་བུ་ཐོག་དང་བུ་སེམས་རྡོ་ཐོག’’ཅེས་པ་འདི་དེང་གི་སྤྱི་ཚོགས་ལ་སྦྱར་ན་ཤིན་ཏུ་འཕྲོད་པའི་གཏམ་དཔེ་གསོན་པོ་ཞིག་རེད། ནང་མ་ཁང་གི་སྦྱིན་བདག་ཅིག་གིས་ང་ལ་བཤད་རྒྱུར། དབྱར་དགུན་གནང་གི་སྐབས་སུ་སློབ་མ་རྣམས་ཕ་ཡུལ་དུ་ལོག་ཚེ་ནང་མ་ཁང་གི་ཚོང་ལྟོས་བཅས་ཀྱིས་མི་བཟང་ལ། སློབ་འགོ་བརྩམས་མ་ཐག་ནས་བཟུང་ཚོང་ཤིན་ཏུ་བཟང་། གཟའ་མཇུག་ཏུ་སླེབས་ཚེ་ཅོག་ཙེ་ཕལ་ཆེར་སློབ་མ་རྣམས་ཀྱིས་གང་འགྲོ། ལ་ཤས་ཤིག་ལ་གཟའ་མཇུག་དང་སློབ་ཁྲིད་ཀྱི་དུས་ཚོད་གཉིས་ཀྱི་དབྱེ་བ་མེད་པར་དུས་རྒྱུན་ཡོང་གིན་འདུག ཕལ་་ཆེར་ལོ་ཉི་ཤུ་ཡས་མས་ཀྱི་ན་གཞོན་ཕོ་མོ་དག་རེད་ཟེར། སློབ་མའི་ལས་ཀ་སློབ་གཉེར་མི་བྱེད་པར་རྣམ་གཡེང་བྱེད་པ་དང་། སློབ་མ་འགྲོ་ས་དཔེ་མཛོད་ཁང་དུ་མི་འགྲོ་བར་ནང་མ་ཁང་དུ་འགྲོ་བ། སློབ་མས་ཉོ་རྒྱུ་དཔེ་ཆ་མི་ཉོ་བར་སྦི་རག་ཉོ་བར་བྱེད་པ་ནི་དེང་གི་སློབ་ཆེན་པ་རྣམས་ཀྱི་རང་གཟུགས་རེད།དུས་རབས་ཉེར་གཅིག་པའི་བོད་སྤྱི་ཚོགས་གསར་པའི་འཛུགས་སྐྲུན་གྱི་འགན་འཁྲི་རླབས་པོ་ཆེ་ཕྲག་ཏུ་ཁུར་བའི་ན་གཞོན་སློབ་ཆེན་པ་རྣམས་ཀྱི་བྱ་སྤྱོད་འདི་དག་མཐོང་ཐེངས་རེར། ང་ཚོའི་རེ་བཞག་གི་མེ་ཏོག་སད་ཀྱིས་བཅོམ་ཞིང་ཧུར་བརྩོན་གྱི་སེམས་པ་རྨང་ནས་ཉིལ་བ་དང་མཉམ་དུ། སྲིན་བུ་མཚོ་དཀྱིལ་དུ་ལྷུང་བ་ལྟ་བུའི་སྡུག་བསྔལ་བྱུང་དང་འབྱུང་མུས་སུ་མཆིས།ཐེངས་ཤིག་གྲོགས་པོ་ཞིག་དང་མཉམ་དུ‘‘དབྱངས་ཅན་མ’’ནང་མ་ཁང་དུ་སོང་བ་ཡིན། དེ་དུ་སྦི་རག་གི་བཟི་སྟོབས་དང་གླུ་གར་གྱི་རྩེད་མོ་ཡིས་མགྲོན་པོ་རྣམས་སྣང་བ་ཧ་ཅང་སྐྱིད་པོ་རུ་གྱུར་འདུག ཡིན་ནའང་འཁྲབ་སྟོན་གྱི་ལེ་ཚན་གཉིས་ཀྱིས་ང་རང་སེམས་ཁམས་དྭངས་ཤིང་སྣང་བ་སྐྱིད་ཐབས་ཡེ་ནས་མི་འདུག་པར་བསམ་གཞིག་གི་མཚོ་མོར་འཇུག་དགོས་བྱུང་། གཅིག་ནི་ན་གཞོན་གླུ་པ་ཞིག་གིས་བླངས་པའི་གླུ་དབྱངས〈ཆང་འདྲེན་པའི་ཀླུ〉ཞེས་—203—

དྲི་བཟང་ཐུལ་བའི་སྨན་ལྗོངས།པར་འདི་འདྲའི་གླུ་ཚིག་ཅིག་འབྱུང་སྟེ། ‘‘ཆང་བཞེས་ལ། ཆང་བཞེས་ལ།ང་ཚོ་ཚང་མས་ཆང་བཞེས་ལ’’ཞེས་པའོ། ། ཅི་མ་བདེན། ལྷ་སའི་དབྱར་ཁའི་གླིང་ཁ་གཏོང་བ་ནས་མདོ་སྨད་ཀྱི་དྲུག་པའི་གླུ་རོལ་སོགས་དུས་ཆེན་རེ་རེ་ལ་འུ་ཅག་གིས་ནམ་རྒྱུན་ཆང་ཕོར་སྣ་ཚོགས་ཕར་འགྱོག་ཚུར་འགྱོག་གིས་ཆང་བཞེས་ཏེ་འོངས་པ་རེད་ལ། བོད་ཀྱི་ལས་ཁུངས་སོ་སོ་དང་སློབ་ཆེན་དག་ནའང་ལས་བྱེད་པ་གླང་གཉའ་ཚིལ་རྐྱལ་རྣམས་དང་། སློབ་ཆེན་པ་མགོ་སྟོང་བག་ཡངས་སུ་རྒྱུ་བ་རྣམས་ཀྱིས་ཆང་བཞེས་ཏེ་དུས་འདའ་བར་བྱེད་བཞིན་ཡོད།སོས་དལ་བག་ཕེབས་དང་སྦྲིད་ཚོར་སྒྱིད་ལུག་གིས་ཉི་མ་གཏོང་ཐབས་བྱེད་པ་ནི་འུ་ཅག་བོད་མི་རྣམས་ཀྱི་ཐུན་མོང་གི་སེམས་ཁམས་ཁྱད་ཆོས་ཤིག་རེད།ཅིག་ཤོས་ནི་ཕོ་གསར་གསུམ་གྱིས་དེང་རབས་རོལ་ཆས་ཀྱི་གདངས་་་་་དབྱངས་དང་བསྡོངས་ཏེ་མ་ཎི་ཡིག་དྲུག་གླུ་རུ་ལེན་ཞོར་གར་སྟེགས་སུ་རྐྱང་ཕྱག་གསུམ་འཚལ་བའི་ལེ་ཚན་དེ་རེད། ལེ་ཚན་འདི་ནི་དགོད་བྲོ་ཞིང་ངུ་ཤོར་བའི་ལེ་ཚན་ཞིག་རེད་ལ། བོད་མིའི་ཀུན་སྤྱོད་ཉམས་དམས་སུ་འགྲོ་བཞིན་པ་དང་།བསམ་གཞིག་བྱེད་སྟངས་ཡ་མ་བརླ་ཡིན་པའི་མངོན་སྟངས་ཤིག་ཀྱང་རེད།ཉེ་སྔོན་གྲོགས་པོ་རྩོམ་སྒྲིག་པ་ཞིག་དང་ལབ་གླེང་བྱེད་སྐབས་ཁོ་རང་ནུབ་བྱང་མི་རིགས་སློབ་གྲྭ་ཆེན་མོའི་བོད་ཡིག་སྡེ་ཁག་གི‘‘རང་མོས་གླེང་སྟེགས’’དྷིསུ་ཞུགས་པའི་མཐོང་ཐོས་ཤིག་ང་ལ་བརྗོད་བྱུང་། བོད་ཀྱི་དགེ་རྒན་ཆེན་མོ་གཞོན་པ་ཞིག་གིས་སློབ་མ་རྣམས་ལ‘‘བརྗེད་མི་ཉན་པ་གསུམ’’གྱི་བླང་བྱ་བཏོན་པ་དང་། ‘‘བརྗེད་མི་ཉན་པ་གསུམ’’ནི་རང་ཉིད་བོད་རིགས་ཡིན་པ་བརྗེད་མི་ཉན་པ་དང་ཟ་མ་རྩམ་པ་ཡིན་པ་བརྗེད་མི་ཉན་པ། ཁ་ཏོན་མ་ཎི་ཡིན་པ་བརྗེད་མི་ཉན་པ་བཅས་ཡིན་ཞེས་སྨྲ་བཞིན་ཡོད་སྐད། བལྟས་ཚོད་ལ་བླང་བྱ་འདི་མི་རིགས་ལ་སེམས་ཁོང་ནས་དགའ་ཞེན་ཆེ་བའི་ལེགས་བཤད་ལྟ་བུར་སྣང་ཡང་། དོན་དུ་གླེན་བཤད་འབའ་ཞིག་རེད། འདི་ནི་སློབ་གྲྭ་ཆེན་མོའི་དགེ་—204—

ནང་མ་ཁང་དང་སློབ་གྲྭ་ཆེན་མོ་པ།རྒན་ཞིག་གིས་སློབ་ཆེན་པ་ལ་འདོན་རྒྱུའི་བླང་བྱ་མ་ཡིན་པར། ཕ་ཡུལ་གྱི་ལོ་ལོན་རྒན་རྒོན་གྱིས་བྱིས་པ་རྣམས་ལ་འདོན་རྒྱུའི་བླང་བྱ་ཞིག་རེད། ཡང་་གཅིག་བཤད་ན་བླང་བྱ་འདིའི་ཤུགས་བསྟན་དུ་རིག་གནས་གཞན་དག་དང་དཔལ་ཡོན་གཞན་དག་ཕྱིར་འབུད་བྱེད་པའི་རང་ལྟ་མཆོག་འཛིན་གྱི་ལྟ་བ་ཞིག་ཀྱང་མངོན་ཡོང་གི་འདུག གལ་ཏེ‘‘བརྗེད་མི་ཉན་པ་གསུམ’’གྱི་བླང་བྱ་་འདོན་མཁན་གྱི་དགེ་རྒན་ཁོ་རང་བོད་རིགས་ཀྱི་བཟོ་རྩལ་དང་བོད་རིགས་ཀྱི་མཛེས་ཆོས་ཀྱིས་སྤྲས་པའི་ནང་མ་ཁང་དུ་ཡོང་སྟེ། མ་ཎི་ཡིག་དྲུག་གླུ་དབྱངས་སུ་ལེན་བཞིན་པའི་འཁྲབ་སྟོན་ལ་གཟིགས། ཁོ་བོ་ནི་ཁམས་པ་དང་ཁྱོད་རང་ནི་བོད་པ་རེད་ཟེར་བའི་དྲེགས་ཉམས་དེ་མཐོང་། ཆང་ཁ་ནས་མི་རིགས་ཀྱི་ལ་རྒྱ་བཤད་དེ་ཁུ་ཚར་བསྒྲེངས། ཨམ་གཙིགས་བསྡམས། བཟི་དྭངས་རྗེས་མི་རིགས་ཀྱི་དུངས་ཞེན་ནམ་མཁའི་འཇའ་ལྟར་ཡལ་ཅིང་བྱ་ལྟར་འཕུར་བའི་རྣམ་པ་འདི་དག་མཐོང་ཚེ་ཁོང་གི་དྲན་པའི་མེ་ལོང་ངོས་སུ་ཅི་ཞིག་འཆར་རམ།དེ་བས་ངས་བལྟས་ན་མི་རིགས་ལ་དགའ་ཞེན་ཡོད་མེད་དེ་ཕྱིའི་རྣམ་པའི་གོམས་སྲོལ་དང་ཟས་རིགས་ཀྱི་ཁྱད་ཆོས། ཞལ་འདོན་ཆོ་ག་ཙམ་གྱི་སྟེང་ནས་དབྱེ་རྒྱུ་མིན་པར་གཙོ་བོར་ཀུན་གཞི(བག་ཆགས)ཡི་སྟེང་ལ་འཇོག་རྒྱུ་ཞིག་རེད། ཁ་སྐད་ཀྱིས་བཤད་ན་མི་རིགས་ཞེས་པ་དེ་རུས་པའི་གཏིང་ལ་ཟུག་དགོས་པ་དང་རྩའི་སྦུབས་ལམ་ནས་རྒྱུ་དགོས་པ་ཞིག་ཡིན་པར་འདོད། རང་རེའི་སློབ་གྲྭ་ཆེན་མོའི་སློབ་གསོ་ཡི་ནོར་འཛོལ་ཡང་འདི་ན་འདུག་སྟེ། དགེ་རྒན་ཆེན་མོ་རྣམས་ཀྱིས་རྣམ་གྲངས་ཅན་གྱི‘‘གདམས་ངག’’དང‘‘ལེགས་བཤད’’ཀྱི་ཤེས་བྱ་རྐྱང་པ་སྩོལ་བ་ལས། བསམ་གཞིག་གི་སྒོ་མོ་ཕྱེ་ནས་བསམ་བློའི་མཁའ་་་་་་དབྱིངས་སུ་རང་དབང་གིས་ལྡིང་སྐོར་རྒྱག་པའི་ནུས་པ་དང་། འགྲོ་བ་མིའི་རིགས་ཀྱི་དཔལ་ཡོན་གྱི་ཉིང་བཅུད་དམ་གསུང་རྩོམ་གྲགས་ཆེན་དག་ལ་མཇལ་བའི་སྐལ་པ་སྦྱིན་གྱི་མེད་པས་ན། འུ་ཅག་གི་མི་རིགས་སློབ་གྲྭ་ཆེན་མོ་དག་ཏུ་—205—

དྲི་བཟང་ཐུལ་བའི་སྨན་ལྗོངས།ཤེས་ཡོན་ཅན་དང་འཇོན་ཐང་ཅན་ཤིན་ཏུ་འབྱོན་དཀའ་བའི་རྒྱུ་མཚན་ཡང་འདི་ལ་ཐུག་ཡོད་པར་སྙམ། ཀྭ་ཡེ། སློབ་ཆེན་པ་རྣམས་ལགས། ཁྱེད་ཅག་གིས་དགེ་རྒན་ཆེན་མོ་རྣམས་ཀྱི‘‘མཚང’’རྟོགས་རྗེས་སློབ་ཡོན་འབོར་ཆེན་སྤྲད་པར་ཕངས་སེམས་སྐྱེ་མི་ཡོང་ངམ། དེ་ཡང་ཀུ་རེ་ཡིན་མོད། འོན་ཀྱང་ཀུ་རེ་དེའི་རྒྱབ་ན་དངོས་ཡོད་ཀྱི་གནད་དོན་ཞིག་གླེང་བ་དང་བདེན་པའི་ལམ་ཞིག་འཚོལ་གྱིན་ཡོད་པས་ན། བསམ་གཞིག་ལ་གོམས་པའི་ཀློག་པ་པོ་རྣམས་ཀྱིས་སློབ་ཆེན་གྱི་སློབ་གསོའི་འཇིགས་ཉེན་ཐད་ལ་མནོ་བསམ་གཏོང་བར་་་འཚལ ་མཆན།()‘‘རང་མོས་གླེང་སྟེགས’’ནི་ནུབ་བྱང་མི་རིགས་སློབ་ཆེན་བོད་ཡིག་སྡེ་ཁག་གི་སློབ་མ་རྣམས་ཀྱིས་རྩ་འཛུགས་བྱས་པའི་རིག་གནས་བསམ་བློ་བགྲོ་ཀྱཻང་བྱེད་པནཱ་སྨྲུངསྟུགསྡུ་ཤིག་ཡིན་པ་དང་ཕྱི་གླིང་གི‘‘ཀྵེ་ 4ཀྱིལྷསྒྲུ། ལྐུ’’དང་ཆ་འདྲ་བ་ཡད། བགྲ་གླང་ག་ང་བོ་ནི་རང་དབང་དང་འདྲ་མཉམ་ཡིན་པས་སློབ་མ་རྣམས་ཀྱི་བསམ་བློའི་རང་དབང་ཐད་ལ་ནུས་པ་བླ་མེད་བཏོན་དང་འདོན་བཞིན་ཡོད།—206—

བསང་ཁྲི་བཤིག་པའི་ཉེན་ཁ།བསང་ཁྲི་བཤིག་པའི་ཉེན་ཁ།ཨ་བུ།དང་པོ། དོན་རྐྱེན།ན་ནིང་གི་དབྱར་གཞུང་དུ། གསར་འགྲོགས་ཤིག་ངའི་སྡོད་ཤག་ཏུ་འབྱོར་ཏེ་གཏམ་རྒྱུད་མཚར་བོ་ཞིག་གླེང་སོང་། གཏམ་རྒྱུད་དེའི་ཁྲོད་ཀྱི་མི་སྣ་གཙོ་བོ་ནི་ཁོ་རང་ཉིད་ཡིན་ལ། བྱུང་རིམ་མདོར་ཙམ་ནི་འདི་ལྟ་སྟེ། ཁོ་ནི་རོང་ཁུལ་གྱི་སྡེ་བ་ཞིག་གི་སློབ་ཆུང་དགེ་རྒན་ཞིག་རེད། ཉིན་ཞིག་སྡེ་བ་དེའི་སྐྱེས་ཕོ་མོ་མེད་པར་མ་ཎི་ཁང་དུ་ཚོགས་ཏེ་ལྷ་གསོལ་ཀླུ་དགའི་ཆོ་ག་བསྟར་བཞིན་པའི་སྒང་ལ། ཁོའང་དེར་ཕྱིན་ཏེ་ཀུན་གྱི་མདུན་སར་བསང་ཁྲི་བཤིག་སོང་། ཁོས་སྐབས་དེར་ཆང་ཉུང་ཙམ་འཐུང་ཡོད་ཚོད་འདུགསློབ་ཆུང་གི་དགེ་རྒན་ཆེ་གེ་མོས་གྲོང་སྡེ་ག་གེ་མོའི་བསང་ཁྲི་བཤིག་ཅེས་རེ་ཞིག་རླུང་ལྟར་ཁྱབ། དོན་ངོ་མར་ཡང་། བསང་ཁྲི་བཤིག་པ་ནི་རང་གར་ཤིག་པའམ་འཇིག་པ་གང་རུང་དང་མི་འདྲ་ཕྱིར། དད་ལྡན་པ་ཚོས་རྒྱ་ཡན་དུ་གཏོང་མི་སྲིད་མོད། འོན་ཀྱང་སྐབས་ཐོག་ཏུ་བར་མི་ལངས་ནས་བཤོལ་བ་ཅི་ཡང་བཏབ་མཐར། ཕན་ཚུན་བར་དུ་འཁོན་འཛིང་མ་བྱུང་ཞིང་།ཅི དོན་དག་དེ་ཡག་པ་ཡོན་ཏན་གྱི་སྒོ་ནས་ཐག་གཅོད་ཐབས་སུ་བསང་ཁྲི་བཤིག་མཁན་ཁོས་བསང་ཁྲི་བཞེངས་མཁན་ཚོའི་སྤྱི་རྒྱ་གཞུང་ལ་སྒོར་མོ་སུམ་བརྒྱའི་ཆད་པ་སྤྲོད་རྒྱུ་བྱས།—207—

དྲི་བཟང་ཐུལ་བའི་སྨན་ལྗོངས།གསར་འགྲོགས་དེས་ཁོ་རང་ཉིད་ཀྱི་གཏམ་རྒྱུད་གླེང་ཞོར་དུ་གདོང་ལ་ཡིད་ཚིམས་པའི་མདངས་ཤིག་ངོམ་ཞིང་། དོན་རྐྱེན་དེའི་རྗེས་སུ་ཁོས‘‘བོད་ཀྱི་དད་པ་སྒོར་མོ་སུམ་བརྒྱས་ཁུགས་ཀི’’ཞེས་བསྒྲགས་མྱོང་ཟེར།གཉིས་པ། ཐོག་མའི་མྱོང་ཆོར།གསར་འགྲོགས་ཀྱི་མི་དེ་ལོག་རྗེས། ངའི་མྱོང་ཚོར་ལ། སོས་དལ་སྒྱིད་ལུག་གི་ངང་ནས་ཉི་མ་འཁྱོལ་ཐབས་བྱེད་པ་དང་། དད་པ་འཁྲལ་འཁྲུལ་གྱི་ཁྲོད་རང་མགོ་རང་གཡོགས་ཀྱིས་འཚོ་བ་སྐྱེལ་བའི་མི་དག་ལ་མཚོན་ན།བསང་ཁྲི་བཤིག་ཕོད་པའི‘‘འདྲེ་སྲིན’’སྐོར་ཞིག་ཡོད་དགོས་ལ། ཡོད་ཆོག་ཆོག་ཀྱང་རེད་ཨང་། དེ་ལྟར་བསམས་མུར། ངས་གཞན་གྱིས་ལབ་མྱོང་བའི་སྐད་ཆ་ཞིག་ཀྱང་དྲན་བྱུང་སྟེ། བོད་འདི་ནི་ན་ཟུག་མེད་པ་དང་དྲན་པ་བོར་བའི་མི་རིགས་ཤིག་རེད། དོན་རྐྱེན་དེ་ལས་སྡོམ་ཚིག་སླ་མོ་ཞིག་རྙེད་ཐུབ་པ་ནི། རབས་འདིའི་ན་གཞོན་རྣམས་ཀྱི་སེམས་ཁོང་དུ་ན་ཟུག་བརྗོད་དུ་མེད་པ་ཞིག་ཡོད་པ་མཚོན་ཐུབ།སྐྱེས་བུ་ཞིག་ལ་ན་ཟུག་ཡོད་ན་འཁུན་སྒྲ་འདོན་པ་ནི་སྡར་མའི་ངང་ཚུལ་ཙམ་མིན་ལ་དེ་ནི་དྲང་མོ་དྲང་རྐྱང་གི་རང་ཚུགས་ཐུབ་པ་འི་རྟགས་རེད། འོན་ཀྱང་མི་རིགས་ཤིག་ལ་ན་ཟུག་ཡོད་བཞིན་དུ་ད་དུང་ཡང་ལྐུགས་པའི་བརྟུལ་ཞུགས་བཟུང་སྟེ་མལ་ས་དྲོན་མོ་ཞིག་ནས་བདེ་བདེ་སྐྱིད་སྐྱིད་ངང་ལ་སྡོད་པ་འདི་ཅི་ཞིག་ཡིན་ཨང་།གསུམ་པ། ཧོལརྒྷགདོན་རྐྱེན་དེ་ལ་འབྲེལ་ནས་གྲོགས་པོ་ཁ་ཤས་དང་ཉམས་མྱོང་བརྗེས་ཤིང་།དེར་ཡང་རང་ཉིད་ཀྱི་བསམ་གཞིག་གཏོང་སྟངས་བརྒྱུད་དེ་སྲེག་བཅད་བྱས་—208—

བསང་ཁྲི་བཤིག་པའི་ཉེན་ཁ།མཐར། ངས་བསང་ཁྲི་བཤིག་པ་དེ་ནི་ཧོལ་རྒྱུག་ཐེངས་ཤིག་རེད་མི་ཟེར་ཀ་མེད་བྱུང་ཞིང་། དེ་ལས་ཕན་འབྲས་ཅི་ཡང་མེད་པའི་གདེང་ཚོད་ཀྱང་རྙེད།དད་པའི་རྩ་བ་སྒོར་མོ་སུམ་བརྒྱར་ཐུག་པ་ཞིག་མིན་ལ། མ་གཞི་ནས་གསེར་སྲང་ཁྲི་སྟོང་གི་བླུས་པ་ཡིན་ཚེ། ཚོང་ལད་དེ་འདྲ་སུས་རྒྱག་ཕོད་དམ།ལྷག་པར་དུ་ལོ་རྒྱུས་དང་ཁོར་ཡུག་སོགས་ཀྱིས་བསྐྱེད་པའི་བདག་ཅག་གི་དད་པ་དེ་ནི་བསང་ཁྲི་བཤིག་པ་ཙམ་གྱིས་འཇིག་འགྲོ་བའི་ཆོས་ཤིག་ཀྱང་ག་ལ་ཡིན།དད་པ་དེ་ལ་དགེ་ཆོས་ཁོང་ཡང་ཕངས་སེམས་འདི་འདྲ་ཤོར་མྱོང་སྟེ། ས་སྐྱའི་སྒོམ་དུ་ལྷ་ཁང་ལ་ཕེབས་ཏེ་གནའ་དཔེར་རྡུལ་དཀྲུག་པ་ཙམ་བྱེད་དུས། དེར་ཆོས་སེམས་ཅན་འགའ་ཞིག་གིས་དཔེ་འཁྲུག་པ་ཉར་ན་བཀྲ་མི་ཤིས་པ་ཡོང་ཟེར་ནས་འོག་ཁང་ཕྱགས་དར་ཁྲོད་དུ་འཕངས་པས་ཐམས་ཅད་ཆུད་ཟོས། ཏ་ལའི་ལོ་མར་བྲིས་པའི་དཔེ་རྙིང་ཤོག་ལྡེབ་རེ་ཙམ་རྒྱ་གར་དུ་ཡང་ཆེས་ཤིན་ཏུ་རྙེད་དཀའ་བ་ལགས་པས། གཅེས་ནོར་ལ་བརྩི་ཐང་དེ་ཙམ་དུ་ཡ་ཆ། དེ་བཞིན་དད་པ་ཅན་འགའ་ཞིག་གིས་གཞུང་ཆ་ཚང་རེ་རེ་ནས་ཤོག་གུ་རེ་ཙམ་བརྐུས་ཏེ་མགུལ་སྲུང་བྱེད་པ་དང་། དཔེ་ལྡེབ་ཀྱི་ཤོག་བུ་སེན་མོ་ཙམ་དུ་་་བཀོག་སྟེ་བྱིན་རླབས་ཞེས་ཟ་བ་དང་། སྐུ་བརྙན་དང་མཆོད་རྟེན་གྱི་གཟུངས་གཞུག་ཏུ་ཕུལ་ཏེ་ནམ་ཡང་མཐོང་རྒྱུ་མེད་པ་སོགས་བསྟན་པའི་རྒྱུན་ལ་གནོད་པ་དག་བྱས་ནས་གཞན་ལ་ད་དུང་ངོམས་པར་བྱེད (〈གསེར་ཐང〉217—18)ཅེས་པའོ། ། དེ་ཡང་འུ་ཅག་གི་ཤ་གསེང་རུས་གཏིང་དུ་ཨ་འཐས་སུ་ཕྱིན་པའི་དད་པ་དེའི་རིགས་ནི་མ་ཎི་ཁང་གི་བསང་ཁྲི་བཤིག་པ་ཙམ་གྱིས་་རྫོགས་པ་ཞིག་ཡིན་ན་ད་བར་དུ‘‘འཐབ་རྩོད’’རབ་དང་རིམ་པ་བྱེད་པའི་དགོས་པ་མ་མཆིས། ང་ཚོས་གླེན་འདང་ཁོ་ནས་རྗེས་དཔག་ཙམ་བྱས་ནའང་།བོད་མིའི་ཁྱིམ་རེ་རེར་བསང་ཁྲི་རེ་ཡོད་པས་སྤྱི་བསྡོམས་བྱས་ན་ག་ཚོད་ཡོད་སྲིད་དམ། གལ་སྲིད་བཤིག་འདུན་ཆེ་བ་ཅན་ཞིག་དང་། དེའི་ཁར་རྒྱུ་་—209—

དྲི་བཟང་ཐུལ་བའི་སྨན་ལྗོངས།འབྱོར་བའང་ལྡན་པ་ཞིག་གིས་མི་རེར་སྒོར་མི་སུམ་བརྒྱ་སྤྲད་དེ་སྦྱོར་བ་དངོས་སུ་བརྩམས་ན་ནི་ཅི་འདྲས་དགོད་བྲོ་བ་ལ་ཨང་།འདས་སོང་གི་ཉམས་མྱོང་ལ་གཞི་བཅོལ་ན། བཙན་པོའི་རིང་ལ་ཇོ་ཁང་བརྩིགས་པ་ནང་བཞིན། མཚན་མོ་འདྲེ་ཡིས་བཤིག་ཀྱང་ཉིན་མོ་ལྷ་ཡིས་ཕྱིར་གསོས་པར་མ་ཟད། གཞར་ཡང་བདེ་འཇགས་ཀྱི་ཆེད་དུ་སྔར་བས་་་བརྗིད་ཆགས་སྲ་བརྟན་དུ་མི་གཏོང་བའི་ངེས་པ་ག་ལ་ཡོད། དེས་ན་ང་ཚོས་བསང་ཁྲི་བཤིག་པའང་ངལ་བ་འབྲས་མེད་མ་ཡིན་ནམ། དེའི་ཕྱིར། ཇི་སྲིད‘‘སེམས་ཀྱི་བསང་ཁྲི’’མ་བཤིག་མ་འཇིག་བར་དུ་དེ་སྲིད་མ་ཎི་ཁང་གི་བསང་ཁྲིའང་ཆུ་ལ་ཝུ་བ་བཞིན་ཡང་ནས་ཡང་དུ་འཕྱོ་ངེས་རེད།བཞི་པ། ཉེན་ཁ།ཉེ་བའི་མི་རབས་དུ་མའི་རིང་ལ་མུ་ནས་བརྒྱུད་དེ་ང་ཚོའི་ཁྲག་རྒྱུན་དུ་འཁོལ་བའི་བསམ་བློ་གསར་པ་འདི་ནི་ས་འོག་ན་རྒྱུ་བའི་མེ་རི་སྟེ། ད་ལྟ་རྡོ་དང་གཡའ་མའི་སྲུབས་ནས་འཕྱུར་བཞིན་པའི་རྡུལ་དང་རླངས་པ་ནི་དེའི་སྔ་ལྟས་ཡིན། སྐབས་བབ་འདི་ཙམ་ལ། རྡུལ་རླངས་འཕྱུར་འཕྱུར་ཐམས་ཅད་དེའི་སྔ་ལྟས་སུ་འདོད་མི་རུང་སྟེ། ཁྱི་ཟུག་པ་དང་གཞན་ལ་རྨུགས་པ་གཉིས་ནི་ཁྱད་ཆེ་ཞིང་སྔ་མ་ལས་སྐོར་ཞིག་ནི་གནམ་གྱི་སྐར་མ་ཡ་མཚར་དུ་བཟུང་བའང་ཡོད།སྒམ་དཀྱེལ་ཆེ་ལ་ན་ཟུག་ཡོད་པ། དཔའ་ངར་ལྡན་ལ་བློ་བཀོད་གསར་པ་དག་ནི་དེ་དང་མི་འདྲ་སྟེ། ཁོང་ཚོས་གང་བཤིག་ཤུལ་དུ་ཅི་ཞིག་སློང་་དགོས་པའི་གནས་ལུགས་རྟོགས་པ་ཡིན་ན། དེའི་སྟ་གོན་ཡོད་པའང་རང་ཤུགས་ཀྱིས་གྲུབ། འོན་ཀྱང‘‘ཧོལ་རྒྱུག་པ’’རྣམས་ནི་སྐད་ཅིག་གི་སྤྲོ་སྣང་གིས་བརྟས་པའམ་ཡང་ན་རང་ཉིད་སྔོན་ཐོན་པ་ཡིན་པར་སྒྲུབ་ཆེད་ཁོ་ན་རེད། དེ་གེ210—

བསང་ཁྲི་བཤིག་པའི་ཉེན་ཁ། ་ལ། ཇག་རྐུན་རང་བཞིན་གྱི་གཏོར་བརླག་དང་བྲན་གཡོག་རང་བཞིན་གྱི་གཏོར་བརླག་དེའི་རིགས་ནི་ཉམ་ཆུང་ཞིང་དམིགས་ཡུལ་ནི་ཕུ་མེད་པ་རེད།དེ་ནི་གཏོར་བཤིག་ཙམ་ལ་ཁ་གཡར་ཏེ་གཏོར་བཤིག་གི་ཆེད་དུ་གཏོར་བཤིག་གཏོང་བ་དང་རྒྱུ་རྫས་མཐའ་དག་བདག་གིར་བཞེས་འདོད་པ་རེད་ཅེས་ཀྱང་གསུངས་སོ(〈ཉྩཱབླུ༤༈་ཙོནེཥྤེ༧〉29)མདོར་ན། བསམ་མེད་གྱི་ཧོལ་རྒྱུག་གང་རུང་ནི་ཉེན་ཁ་ཞིག་ལས་ཉེན་ཁ་གཞན་ཞིག་གི་འོབས་དོང་དུ་འཁྲིད་པའི་ཉེན་ཁ་སྟེ། ཁོ་ཚོའི་སེམས་ཁོང་དུ‘‘ཕུགས་བསམ་གྱི་འོད་སྣང’’བྲལ་བས་རེད།ལྔ་པ། རྒྱུ་མཚན།ང་ཚོས་ལོ་རབས་བརྒྱད་ཅུ་པ་ནང་བཞིན་གཉེན་སྒྲིག་རང་དབང་མ་རེད་ཅེས་པ་ནི་ཕྱིའི་སྣང་ཚུལ་ཙམ་ལ་ཁ་གཏད་པ་ལས། བཟའ་དཔོན་གཙོར་བྱས་ཀྱི་སྤྱི་ཚོགས་སྒྲིག་སྲོལ་ཏེ‘‘བུ་མོའི་ལས་དབང་ཕ་མས་ཐག་གཅོད་པའི’’ཤུགས་ཀྱི་དོན་ལ་ཁབ་གཙགས་འབིག་གཙགས་ཀྱི་བྱེད་ནུས་ཐོན་མེད་ན། རྨོངས་དད་དམ་རྗེས་ལུས་རེད་ཟེར་བ་བཞིན་བསང་ཁྲི་བཤིག་པའང་དེའི་རང་བཞིན་དང་།འདྲེ་རྒན་ཕུག་ཅེས་པའི་དཔེ་ལྟར་ང་ཚོའི་རང་རྒྱུད་དུ་མཁྲེགས་འཛིན་དུ་གྱུར་པའི‘‘བསང་ཁྲི’’དེར་སེར་ཀ་ཙམ་ཡང་འཕུད་ཐབས་མེད།ཉེ་རབས་ལོ་རྒྱུས་སྟེང་། རྒྱ་ནག་པས་ཕྱི་ཕྱོགས་བཙན་འཛུལ་པའི་་་་བརྙས་བཅོས་མྱངས་མཐར། སྟོབས་ལྡན་དུ་གྱུར་ཚེ་གཞན་གྱི་རྡུང་རྡེག་་་་་འཁུར་མི་དགོས་སྙམ་པའི་བློ་ཧར་གྱིས་བསྐྱེད་དེ། ཐོག་མར་ནུབ་ཕྱོགས་པའི་ལག་རྩལ་ལ་སློབ་སྦྱོང་བྱེད་ཅི་ཐུབ་ཀྱིས་བཟོ་གྲྭ་གང་མང་བཙུགས་མོད། ཤིང་རྟ་ལོའི་ཀྲུང་རིའི་དམག་འཁྲུས།་གི་ཕམ་ཉེས་བྱུང་རྗེས། ནུབ་ཕྱོགས་པའི་ལམ་ལུགས་ལ་སློབ་སྦྱོང་བྱས་པར་མ་ཟད། མཐར་ལྕགས་ཕག་ལོའི་གསར་བརྗེ་—211—

དྲི་བཟང་ཐུལ་བའི་སྨན་ལྗོངས། ་བྱུང་ནས་ལམ་ལུགས་རྙིང་པ་བསྒྱུར་མོད། འོན་ཀྱང་དེ་ནས་བཟུང་སྟོབས་ལྡན་དུ་གྱུར་ཏམ་ཞེ་ན་མ་ཡིན་ཏེ། མཐའ་མར་ཡང‘‘གནམ་གྱིས་བསྐོས་པའི’’ཉམས་མྱོང་དམར་པོ་ཡོད་པ་རེད། ཤེས་ལྡན་པ་དག་གིས་དཀའ་བ་མ་སྤྱད་པ་ནི་མ་ཡིན་མོད། ཡིན་རྒྱུ་ནི‘‘སེམས་ཀྱི་བསང་ཁྲི’’སྟེ་མི་མང་གི་བློ་བཀོད་རྙིང་པ་དེའི་རིགས་མ་བསྒྱུར་པས་རེད་སྙམ།ལུའུ་ཞུན་གྱིས་འཇར་པན་ནས་སྨན་མ་བསླབས་པར་རྩོམ་རིག་གི་ལམ་དུ་ཞུགས་པ་ལ་དོན་སྙིང་ཆེ་སྟེ། ‘‘ལྔ་བཞི་ལས་འགུལ’’དེ་སྔར་བས་ཅུང་མཐིལ་དུ་ཕྱིན་ཞེས་ལོ་རྒྱུས་པ་རྣམས་ཀྱིས་སྨྲ་བའང་གནད་དེ་ལ་ཐུག་ཡོད།རང་རིགས་ལའང་དེ་འདྲའི་ཉམས་མྱོང་མེད་པ་ནི་མ་ཡིན། ཉེ་རབས་ལོ་རྒྱུས་སྟེང་། བོད་མི་བློ་རྣོ་བ་བཞི་དང་བཅས་དབྱིན་ཇིར་སློབ་སྦྱོང་དུ་་་མངགས་ཏེ་གཞན་གྱི་ལག་རྩལ་བསླབས། ཕྱིར་ཐོན་ཏེ་བཟོ་གྲྭ་སོགས་་་་་་་་་བཙུགས། ལུང་ཤར་ལྟ་བུའི་སྔོན་ཐོན་པའང་བྱུང་མོད། མཇུག་འབྲས་ནི་རང་གི་ཡེ་ཤེས་ཀྱི་སྤྱན་ཡང་ས་ལ་བརྡབས། དེ་བཞིན་དགེ་ཆོས་ཀྱིས‘‘སྤྲང་པོའི་མི་ཚེ’’དང་ལྕགས་སྨྱུག་ལྷན་དུ་ཟད་པའི་སྐྱོ་ཉམས་དང་། དཔལ་དོན་གྲུབ་རྒྱལ་གྱིས‘‘ཉམ་ཆུང་བའི་ཚེ་སྲོག’’ཤོར་པའི་ཕངས་སེམས་སོགས་ཀྱང་་་གནད་གང་ལ་ཐུག་གམ། ཁོང་ཚོའི་དམངས་གཙོ་དང་དོགས་སློང་། གསར་གཏོད་ཀྱི་སྙིང་སྟོབས་སོགས་བོད་ཀྱི་ཡུལ་གྲུ་ཀུན་ཏུ་མ་འཐོར་པར་ཁ་མལ་དེ་ནས་གཞོམ་གཞིག་གཏང་དོན་ཡང་། ང་ཚོའི‘‘སེམས་ཀྱི་བསང་ཁྲི’’དེ་བརྗིད་ཆགས་སྲ་བརྟན་དུ་ཡོད་པས་རེད།ཁོ་བོའི་དྲན་ཚུལ་ཞིག་ལ། ད་ལྟའི་བར་དུ་ང་ཚོའི་གོ་བ་ལེན་སྟངས་ནོར་འཁྲུལ་ཅན་ཞིག་ནི། སྐོར་ཞིག་གིས‘‘བསང་ཁྲི’’བཤིག་ཆེད་དུ། མི་ཐང་དང་འདྲ་མཉམ། དམངས་གཙོ་དང་ཚན་རིག་སོགས་ཐ་སྙད་གྱོང་པོ་འགའ(དོན་དུ་ནི་ཕུན་སུམ་ཚོགས་པ་ཞིག)ཐོགས་ཏེ་ནམ་ཡང‘‘བསང་ཁྲི’’དང་ཁ་—212—

བསང་ཁྲི་བཤིག་པའི་ཉེན་ཁ།གཏད་དུ་ལངས་ཅི་ཐུབ་བྱེད་ཅིང་། ཐ་སྙད་དེ་དག་གིས་བསང་ཁྲི་བཤིག་ཐུབ་ཀྱིས་རེ་སྨོན་འཆང་བཞིན་པ་དེ་རེད། ང་ཚོས་འདྲ་མཉམ་དང་ཚན་རིག་་སོགས་ཐོགས་རེག་བཀག་གསུམ་གྱི་ཆོས་ཅན་ཡིན་པའི་བྱེ་བྲག་གི་ལག་ཆ་ཞིག་ཏུ་བསྒོམས་ཏེ། དོ་དགོང་ནུབ་ཇ་འཐུང་དུས་རྗེས་ལུས་ཡིན་པ་ལ། སང་་་ཞོགས་སྐྱ་རེངས་མ་བཀྱགས་གོང་ལ་སྟོབས་འབྱོར་ལྡན་པ་ཞིག་ཏུ་འགྱུར་ངེས་ཀྱི་རྨི་ལམ་རྨིས་ཡོད། འདྲ་མཉམ་ཟེར་ནས་ཕ་གྲལ་མགོར་དབང་ན་རང་ཉིད་ཀྱང་སྡོད་ཆོག་ཆོག་གི་གནས་ལུགས་ཀྱིས་གྲལ་མགོར་འཚང་བ་ཙམ་དང་།ཚན་རིག་ཟེར་ནས་གཞན་གྱིས་གནམ་གྲུ་བཟོ་ཤེས་ན་རང་གིས་ཀྱང་ངོ་སྙམ་སྟེ་བྱས་པ་ཙམ་གྱིས་ཨ་རི་དང་འགྲན་བཟོད་པ་ཞིག་ཏུ་འགྱུར་ཐུབ་ཚེ། ‘‘བསང་ཁྲི’’ངེས་པར་དུ་བཤིག་དགོས་པའི་བདེན་ལུགས་སུ་ལའང་མེད། མ་གཞི་ནི‘‘བསང་ཁྲི’’དེས་མི་མངོན་པའི་འཆིང་ཐག་གི་ཚུལ་གྱིས་ང་ཚོ་དགུ་བསྒྲིལ་དུ་བཏང་ཡོད་པ་རེད་ཨང་།སྤྱིར་ཚན་རིག་ཟེར་བ་སོགས་ནི་མི་རིགས་ཤིག་གི་རིག་གནས་ཁོར་ཡུག་དང་དེས་བསྐྱེད་པ་འབའ་ཞིག་ཡིན་ཕྱིར། ང་ཚོས་ཀྱང་ལག་ཆ་ཞིག་ཏུ་མི་བརྩི་བར་སྙིང་སྟོབས་ཤིག་གི་དོད་དུ་བགྲངས་ནས་ཚུར་ལེན་དང་སློབ་སྦྱོང་བྱེད་པ་ཡིན་ན་རབ་ཏུ་མཐོང་། འོ་ན་ཚན་རིག་དེ་སྙིང་སྟོབས་ཤིག་ཡིན་པའི་ཆ་ནས་ག་འདྲ་ཞིག་ལ་ངོས་འཛིན་དགོས་ཟེར་ན། ཚན་རིག་གི་ངོས་ཟིན་མཐའ་དག་ལག་ལེན་ལས་བྱུང་བ་དང་། ལག་ལེན་ཁོ་ནས་ཚན་རིག་གི་བདེན་ལུགས་ལ་བརྡར་ཤ་གཅོད་པ་ཞིག་ཡིན། དེས་ཚན་རིག་ལ་ཡུལ་དུས་ཀྱིས་བཀག་རྒྱ་མེད་པར་སྨྲ་ལ། ཚན་རིག་གི་བློ་སྣ་ཅི་རིགས་སྡུད་པར་སྤྲོ་བའི་རྒྱ་མཚོ་ལས་ཁ་ནང་དུ་གཅུན་པར་བྱེད་པའི་སྒྲོམ་བུ་མིན། ཚན་རིག་གིས་མཐར་ཐུག་གི་བདེན་ལུགས་ཞེས་པ་ཁས་མི་ལེན་ཞིང་། རང་དབང་འཚོལ་རྟོག་གི་སྙིང་སྟོབས་་གཅེས་སུ་འཛིན། ཚན་རིག་གིས་བདེན་ལུགས་ཀྱི་མདུན་ཐད་ནས་འདྲ་་་་་—213—

དྲི་བཟང་ཐུལ་བའི་སྨན་ལྗོངས།མཉམ་ཡིན་པར་སྨྲ་ལ། ལྟ་བ་མི་མཐུན་པར་བརྗོད་པ་དག་ལ་དཀྱེལ་ཡངས་ཀྱི་རྣམ་འགྱུར་སྟོན། ཚན་རིག་གིས་དབང་དང་གྲགས་པའི་རྗེས་སུ་མི་འབྲང་ཞིང་། དོགས་སློང་དང་། དགག་རྒྱག མུ་ནས་མུ་རུ་གསར་གཏོད་ཀྱི་ལམ་དུ་ཞུགས་པའི་བླང་བྱ་འདོན་པའོ། (〈ཥྐཪྵ〉22110)མི་རིགས་སོ་སོར་རང་རང་གི‘‘བསང་ཁྲི’’བཤིག་པའི་ཉམས་མྱོངཡོད་ལ།བདག་ཅག་གིས་མིག་དཔེར་འཛིན་རུང་བ་ཡང་མང་། སྤྱི་ལོ1789ལོའི་ཟླ7པའི་ཚེས14ཉིན་ཧྥ་རན་སེའི་མང་ཚོགས་ཀྱིས་པ་ཧྲི་ཏི་བཙོན་ཁང་བདག་བཟུང་བྱས་པ་ནི་དེའི་གྲས་ཀྱི་གཅིག་སྟེ། མ་ཎི་ཁང་གི་བསང་ཁྲི་བཤིག་པ་དང་ཡེ་ནས་མི་འདྲ། དེ་ནི་ལོ་ངོ་བརྒྱ་ཕྲག་གི་རིང་ལ་སྔ་ཕྱི་གོ་རིམ་བཞི(〈ཊྭཱ⑫ཧཱུཾཎྜཾགློཀོ༧སྐྲུ་་ལྂ ༤་ ཝོ 〉218)ཙམ་བརྒྱུད་ཅིང་། ཆབ་སྲིད་རིག་པ་དང་མཚན་ཉིད་རིག་པ། ཀུན་སྤྱོད་རིག་པ། སློབ་གསོ་རིག་པ་དང་རྩོམ་རིག་བཅས་ཀུན་ཐད་ནས་མུན་ནག་སྤྱི་ཚོགས་ལ་འགྲན་བསླངས་ཤིང་། ཤེས་ཡོན་ཅན་དག་གི་བློ་གྲོས་ཀྱི་མིག་ཆུ་རབས་ནས་རབས་སུ་བསྟིམས་པའི་འབྲས་བུ་ཡིན།ལོ་རྒྱུས་ལ་སྦྱོང་བ་ནི་བྱེ་བྲག་གི་ལོ་ཚིགས་རྩོད་རྒྱུ་དང་བྱེ་བྲག་གི་བྱུང་རིམ་ཙམ་བློར་སྐྱོར་བ་མ་ཡིན་ཏེ། གཙོ་བོ་འདས་ཟིན་གྱི་ཉམས་མྱོང་ལེན་རྒྱུ་ཡིན་ཙང་། ཉམས་མྱོང་དེ་ཙམ་ལས་ཀྱང་ཤེས་ཐུབ་པ་ནི། ང་ཚོས་ཀྱང‘‘སེམས་ཀྱི་བསང་ཁྲི’’བཤིག་པར་བརྩོན་དགོས་པའོ། །དྲུག་པ། ‘‘བསང་ཁྲི།’’བསང་ཁྲི་ནི་ཚང་མས་མཐོང་ཡོད་དེ། ངས་ཇི་ལྟར་ཞིབ་འབྲི་བྱས་ཀྱང་ཁྱོད་ཀྱིས་དངོས་སུ་མཐོང་བ་ལྟ་བུའི་བདེན་སྣང་སྦྱིན་མི་ཐུབ། ཐ་སྙད་ཀྱི་ཚད་བཀག་ཀྱང་འདི་ལ་ཐུག་ཡོད། ་—214—

བསང་ཁྲི་བཤིག་པའི་ཉེན་ཁ།ནམ་རྒྱུན་བསང་ཁྲི་ལས་དུ་བ་སྔོ་ལྷོག་ལྷོག་འཕྱུར་ཏེ་ཡུལ་ལྷ་གཞི་བདག་དགྱེས་བྱེད་ཀྱི་གསོལ་སྟོན་བཤམས་ཐེངས་རེར། ངའི་དྲན་ཤེས་སུ་ཐོག་མར་འཁོར་བ་ནི་གདང་ལའི་རི་རྒྱུད་དམ་བྱང་ཐང་སྐྱ་མོ་གང་ཞིག་ན་རྩམ་སྐྱ་འགེམ་བཞིན་པའི་རུ་བ་དག་ཡིན། འདི་ནི་ངས་རྟོག་འཆར་བྱེད་པའམ་ཡང་ན་རྩོམ་རིག་ལ་གཞོལ་ཆེ་བའི་འབྲི་ཐབས་ཙམ་རེད། དོན་དུ་ངས་བརྗོད་འདོད་པ་ནི་ཞེད་སྣང་ལས་བསྐྱེད་པའི་རང་རིགས་ཀྱི་སྐྱབས་བཅོལ་གྱི་འདུ་ཤེས་ཡིན།ཞེད་སྣང་དེ་ནི་གདོད་མ་ནས་བྱུང་བ་ཞིག་དང་། སྐྱབས་བཅོལ་གྱི་འདུ་ཤེས་དེ་ནི་དུས་རབས་ཉེར་གཅིག་པའི་བདག་ཅག་གི་རྒྱུད་ལ་བསྲིངས་ནས་ཡོད་པ་ཞིག་རེད།དེའི་དུས་སུ། གནམ་ས་རི་གཤོང་གི་གྲུབ་ཚུལ། ཆར་རླུང་ཐོག་གློག་གི་བྱུང་བ། ཉི་ཟླ་སྐར་གསུམ་གྱི་འཆར་ནུབ། དཔྱིད་དབྱར་སྟོན་དགུན་གྱི་འགྱུར་ལྡོག བྱ་དང་རི་དྭགས། ཉ་དང་འབུ་སྲིན་གྱི་འགུལ་སྐྱོད་སོགས་ལ་ཚན་རིག་དང་མཐུན་པའི་འགྲེལ་བཤད་རྒྱག་མི་ཐུབ་པས། དེ་ནི་རང་བྱུང་ལས་བརྒལ་བའི་སྟོབས་ཤུགས་ཤིག་སྟེ། ལྷས་ཚོད་འཛིན་བྱེད་ཀྱིན་ཡོད་པར་བསམ་ཞིང་། མིའི་རིགས་ཀྱི་བདེ་སྡུག་ལེགས་ཉེས་ཀུན་ལྷ་ལ་རག་པར་བསམ།དེ་ནས་ལྷ་ལ་དད་པ་དང་ཞེད་པའི་བློ་སྐྱེས་ཤིང་། མཆོད་འབུལ་དང་གསོལ་འདེབས་བྱས་ཏེ། ཉེར་འཚེ་ཀུན་སེལ་ནས་བདེ་ལེགས་སུ་སྦྱོར་བའི་སྐྱབས་བཅོལ(〈བོད་ཀྱི་རྩོམ་རིག་ལོ་རྒྱུས་སྐལ་བཟང་མིག་སྒྲོན〉215—16)བའི་འདུ་ཤེས་བསྐྱེད་པ་རེད། ང་ཚོས་ད་ལྟ〈སྲིད་པ་ཆགས་གླུ〉དང〈སྲིད་པས་བ་ཆུང་བཤས་གླུ〉སོགས་ཀློག་དུས། རང་རིགས་ཀྱང་འཆར་ཡན་གྱི་གཤོག་རྩལ་རྒྱས་པ་ཞིག་ཏུ་ཁས་མ་བླངས་ས་མི་འགྲོ་ནའང་། ཤུགས་སུ་མེས་པོ་ཚོར་རང་བྱུང་ཁམས་ལ་འཇིགས་འཇིགས་ངང་སྡོད་པའི་ཞེད་སྣང་དེ་ཚོར་ཐུབ། ཞེད་སྣང་དེ་ལས་ལྷ་གསོལ་ཀླུ་མཆོད་ཀྱི་གར་སྟེགས་བསང་ཁྲི་ཞེས་པ་འདི་བྱུང་ཞིང་།—215—

དྲི་བཟང་ཐུལ་བའི་སྨན་ལྗོངས།དེ་ལས་ཀྱང་ང་ཚོའི་སེམས་ཀྱི་གཏིང་ལ་སྲ་འཐས་སུ་སོང་བའི‘‘བསང་ཁྲི’’དེ་བརྩིགས་པ་རེད།ཞེད་སྣང་དེ་ཡང་རང་བྱུང་ཁམས་ཁོ་ནས་བསྩལ་པ་ཞིག་མིན། ལོ་རྒྱུས་ཡིག་ཆར། བོད་མི་རི་དང་བྲག་སྟེ་མཐོ་ས་དང་བཙན་སར་གནས་འཆའ་བ་ནི་རྒྱ་གར་ནག་སོགས་ཤིང་ལ་སྦྲུལ་ལྟར་འཁྲི་བ་དང་ལུག་ལ་སྤྱང་ལྟར་འཇབ་པས‘‘ཕྱོགས་ཀྱི་དགྲ་མ་ཐུལ་བར’’འགོག་རྒོལ་གྱི་ཆེད་དུ་བཙན་ས་བཟུང་བར་བཤད(ལྡེའུ་ཇོ་སྲས་ཀྱི〈ལྡེའུ་ཆོས་འབྱུང〉ལྡེབ98པར་གསལ)། དེ་བཞིན་ཕྱིས་ཀྱི་ཕོ་བྲང་སོགས་ཀྱང་རྫོང་བཙན་པར་གྲགས་ཤིང་། རྒྱུ་རྐྱེན་ནི་ཕྱི་རྐུན་དང་དགྲ་ཇག་ལ་མི་འཇིགས་པ། ཆུ་དགྲ་ཁོགས་པ། བརྗིད་ཆགས་པར་ཡོང་ཆེད་དུ་རེད། བཟོ་བཀོད་དེ་དག་ལ་སྒྱུ་རྩལ་གྱི་རིན་ཐང་ཡོད་དུ་ཆུགས་ཀྱང་ཤུགས་ལས་རྟོགས་པ་ནི་མི་རིགས་འདིའི་ཞེད་སྣང་ཚ་བོ་དེ་རེད། ཞིབ་ཏུ་བསམས་ན་དེ་ནི་མི་རིགས་ཤིག་ད་དུང་ནར་མ་སོན་པའི་རྟགས་ཏེ། དཔེར་ན་བྱིས་པ་ལོ་ཆུང་མཚན་མོའི་དུས་སུ་གཅིན་ཐོག་ཏུ་འགྲོ་མི་ཐུབ་པར་ཕ་མར་སྐྱབས་སུ་རེ་བ་ལྟ་བུ་རེད།སྐྱབས་སུ་རེ་བ་རྐྱང་རྐྱང་བྱེད་པའི་མི་དག་གིས་གནས་ལུགས་དཔྱོད་་་དཀའ་སྟེ། ཁོ་ཚོའི་མིག་ཟུང་ལིང་ཏོག་གིས་བསྒྲིབས་ཤིང་། རང་ཚུགས་ཐུབ་པ་ཞིག་མེད། མིའི་རིགས་འཕེལ་རྒྱས་ཀྱི་གོ་རིམ་ལ་གསུམ་དུ་ཕྱེས་ཡོད་པ་ལས། དང་པོ་སྐྱབས་སུ་རེ་བའམ་གཞན་རྟེན་ཅན་ཞིག་དང་བར་དུ་རང་་ཚུགས་ཐུབ་པ་ཞིག མཐའ་མར་རང་གཤིས་ཀྱི་འཆིང་རྒྱ་འགྲོལ་བ་ཞིག་ཡིན་ཞེས་ཀྱང་གསུངས(〈ཚེནྡེ ་རྨྱལྂཀྵེ༤ཥྐལྐོ༧༧རྒྱུ〉245)ཏེ། དེ་ལྟ་ན་ང་ཚོ་དུས་ཙམ་གྱི་ཆ་ནས་དུས་རབས་ཉེར་གཅིག་པར་འཚོ་ཞིང་གཞེས་མོད།མི་རང་སྟེང་གི་འཕེལ་རྒྱས་ཐད་ནས་བཤད་ན་ད་དུང་གདོད་མའི་ཁྱད་ཆོས་གསལ་བའི་མི་རིགས་ཤིག་རེད།—216—

བསང་ཁྲི་བཤིག་པའི་ཉེན་ཁ།མཚམས་འདིར་ཁོ་བོའི་སེམས་སུ་པོ་ཏ་ལ་གློ་བུར་དུ་འཁོར་བྱུང་། རང་རིགས་ཚོས་གཟི་བརྗིད་དུ་རྩི་བའི་ཕོ་བྲང་དེར་ང་ཐེངས་གཉིས་ལ་མཇལ་མྱོང་སྟེ།པོ་ཏ་ལའི་སྒེའུ་ཁུང་དོག་མོ་ལས་ཕྱིར་ལྟ་ཐེངས་རེར་མི་རིགས་ཤིག་གི་སེམས་རྒྱ་དོག་མོ་དེ་ལས་གཞན་དྲན་རྒྱུ་མི་འདུག(གཞན་དུ་ན་དཀྱེལ་ཡངས་སམ་སྒམ་དཀྱེལ་ཞེས་ཀྱང་འབྲི)། དེས་ན་འདིར་སེམས་རྒྱ་ཞེས་པ་དེ་རང་གི་ཉམས་མྱོང་དང་སྦྲགས་ཏེ་ཅུང་བཤད་དེ། ཁོ་བོས་དེ་སྔ་སྒྲུང་གཏམ་ཐུང་གྲས་ཤིག་ལ་དཔྱད་པ་ཕྲན་ཙམ་སྤེལ་ཏེ། ཞོར་དུ་དེང་དུས་སྒྲུང་གཏམ་གསར་རྩོམ་གྱི་སྣང་ཚུལ་འགའ་སྦ་གསང་མེད་པར་བརྗོད་པ་ལ། དེར་ཡང་དགག་ལན་ཤོག་ངོས་བཅོ་ལྔ་ལྷག་བྲིས་ཡོང་འདུག འདི་ལྟར་ངས་རང་ཉིད་ཀྱི་ཕྱོགས་སློང་ངམ་ཐ་མལ་བའི་ཕྲག་དོག་ཙམ་བརྗོད་པར་འདོད་ན་གོང་གི་བྲིས་བྲིས་ཐམས་ཅད་སྐྱག་རྫུན་དུ་བརྩིས་ཆོག སྤྱིར་རྨ་ཁར་གཙགས་ན་ན་ཟུག་གམ་འཁུན་སྒྲ་འདོན་པ་ནི་མ་ཤི་བའི་རྟགས་དང་ད་དུང་གསོན་རེ་ཆེ་བ་ཡིན་མོད། མི་རིགས་ཤིག་གི་སེམས་རྒྱའི་ཐད་ནས་བཤད་ན་ཅུང་ཕམ་པར་འདུགབསྟོད་པ་ནི་བོད་ཡིག་རྩོམ་རིག་གི་ཁྱད་ཆོས་ཤིག་སྟེ་རྩོམ་སྟངས་ཙམ་དུ་མ་ཟད། དེང་རབས་བོད་ཡིག་རྩོམ་སྟེགས་སུ་ཁྱབ་ཆེ་བའི་སྣང་ཚུལ་ཐུན་མིན་ཞིག་ཀྱང་རེད། ང་ཚོ་སོར་སྐྱེས་ཤིག་ལ་མཚོན་ན་དམ་པ་དག་དང་མི་འདྲ་ཕྱིར། བསྟོད་པ་ཙམ་གྱིས་ཡར་སྐྱེད་དང་སྐུལ་སློང་གི་ནུས་པ་འདོན་ཐུབ་མོད།ཐག་རིང་བོར་བསམ་བློ་འཁོར་ན་ཁྱོད་བདེ་ང་སྐྱིད་ཙམ་གྱིས་སྤྱི་ཆུས་མི་ཡོང་བར་འདུག་སྙམ། དེ་ཡང་རྩོམ་རིག་དཔྱད་བརྗོད་ཀྱི་ཐད་ནས་ཀྱང་ཚང་མ་བསྟོད་པ་བྱེད་པ་རྐྱང་རྐྱང་ཡིན་ལ། གཅིག་བསྟོད་གཉིས་བསྟོད་དང་རིམ་བཞིན་ཀུན་གྱིས་བསྟོད་དེ‘‘ལྷ’’རུ་བཏང་རྗེས། སུས་ཀྱང་མཛུབ་མོ་ཀེར་མི་ཆོག་པ་ནི་རང་རེའི་ལུགས་སྲོལ་རེད། ལར་ལ་ཤས་ནི་བསྟོད་འོས་སུ་འདུག་མོད། མང་མང་ནི་བཟང་ས་དང་བཟང་སའི་བར། དགེ་རྒན་དང་སློབ་—217—

དྲི་བཟང་ཐུལ་བའི་སྨན་ལྗོངས།མའི་བར། ཉེ་མི་དང་ཉེ་མིའི་བར་ཕན་ཚུན་བསྟོད་རེས་ཀྱིས་ཁྱོད་བཟང་ང་ཡག་གི་རྣམ་ཐར་བསྐྱངས་ནས་འདུག གྲོགས་པོ་ཞིག་གིས་དེ་ལ་གསོན་་་་ཉམས་ལྡན་པའི་སྡོམ་ཚིག་ཅིག་བཀོད་པ་ནི། བོད་ཡིག་རྩོམ་རིག་དཔྱད་་་བརྗོད་ནི་ལོ་གསར་སྐབས་ཀྱི‘‘ཀོན་ཐིག’’རེད་ཟེར་བ་སྟེ། ངས་ཁྱེད་ཚང་ལ་གཅིག་འཁྱེར་ན་ཕྱིར་ངེད་ཚང་ལའང་གཅིག་ཅེས་པའི་དཔེ་རེད།‘‘བསྟོད་དཔྱད’’ཁོ་ནས་བསྐྱངས་པའི་བོད་ཡིག་རྩོམ་རིག་གི་བྱིས་པ་འདི།ད་ནི་ངན་ལང་དགུ་ལང་དུ་ཕྱིན་པས། ཁ་ཁོག་མེད་པའི་སྐྱོན་བརྗོད་བྱས་ན་ཅིས་ཀྱང་བཟོད་ཐབས་མེད་པའི་རྣམ་འགྱུར་སྟོན་བཞིན་མཆིས། སྟོན་མི་ཆོག་ཟེར་བ་ནི་མིན་ཏེ། ལང་ཤོར་གྱི་བྱིས་པ་ཚོས་ད་དུང་ཡང་ཕྱིར་འཁོར་ཏེ་ཁ་ཕོ་ཆེ་བ་ལ་ཨང་། སྤོབས་པ་འཛོམས་པ་ལ་ཨང་ཞེས་པའི‘‘གོང་རིམ’’གྱི་བཤད་སྒྲོས་སུ་འཁྱེར་ཏེ་སྒྲོབ་ཉམས་སྟོན་པ་དང་། ‘‘གནས་ལུགས་ནི་དེ་ལྟར་མ་ཡིན་འདི་ལྟར་ཡིན’’ཞེས་པའི‘‘རྒན་པོའི’’ངག་ལ་ལད་མོ་བྱས་ཏེ་ལྟ་བ་གཞན་རྣམས་བྱིས་པ་མཛོང་ཁུག་ནས་གསོད་རྩིས་ཀྱིས་བརྟུལ་ཞུགས་ཁོ་ན་དང་དུ་ལེན་ངེས། དེ་ནི་ལྟ་བ་གཅིག་གཅོད་ཀྱི‘‘བསང་ཁྲི’’མིན་ན་གཞན་ཅི་ཞིག་རེད།ང་ཚོས་དཀྱེལ་ཡངས་དེ་ཙམ་ཡང་གཏོང་མི་ཤེས་སམ། སྤྱིར་རྩོམ་རིག་གི་བྱ་བ་དེ་ཡུལ་རྐྱང་བའི་སྟེང་ལ་གཞོལ་ནུས་པའི‘‘ཚན་རིག’’གི་བྱ་བ་ལྟར་ཡུལ་ཅན་གྱི་བློའི་ཤན་མི་ཐེབས་པའི་རིག་གནས་ཤིག་མ་ཡིན་པར། ཡུལ་ཅན་གྱི་རྟོག་པ་ཆེས་ཆེར་སྤྱོད་དགོས་པ་ཅན་ཞིག་ཡིན་ན(〈བོད་རྩོམ་གསར་བ་བདམས་བཀོད་དང་དེ་དག་གི་བཤད་པ〉25། ད་དུང་ཡང་གནས་ལུགས་ནི‘‘འདི་ལྟར’’དུ་ཐག་གཅོད་པ་ནི་དགོད་བྲོ་མོད། དེ་ལ་ཁག་མེད་དེ། ཁོང་ཚོ་ནི་རྒན་པོ་རེད།ང་ཚོ་ནི་ལོ་ཉུང་རེད། ལོ་ཉུང་ཚོས་རྒན་པ་དག་གི་ཁ་བཀོད་ལ་ཉན་རྒྱུ་ཡང‘‘གནས་ལུགས’’དང་མཐུན་པ་མ་རེད་དམ། བུ་ཕ་ལ་དོ་ན་གནམ་གྱིས་མི་ཁེབས་ཟེར་བ་མ་རེད་དམ། དེས་ན། ང་ཚོས་སྔར་བཞིན་དུ། རང་ཉིད་—218—

བསང་ཁྲི་བཤིག་པའི་ཉེན་ཁ།ཀྱི་ལྟ་བ་ཅི་རིགས་བརྗོད་དུ་མེད་པར་ཨ་ཕས་བྱིན་པའི་ཀ་ར་བཞིན་ཁུག་མར་སྡུད་རྐྱང་རྐྱང་བྱེད་པ་ལས་ཕྱིར་འདོན་མི་ཆོག་གམ། དེས་ན། ང་ཚོས་སྔར་བཞིན་དུ། མང་པོ་ཞིག་ལ་མགུ་བ་བསྐྱེད་པའི་སླད་དུ་ཁུངས་མེད་ཀྱི་གཏམ་རྒྱུད་ཆེས་མཚར་མཚར་བ་དག་བྲི་བ་དང་། གཞན་གྱི་ངོ་བོ་སྲུང་དྲགས་ཏེ་གཏམ་བདེན་པ་ཡང་སྨྲ་བའི་སྤོབས་པ་མེད་པར་རང་གི་རྩམ་ཁུག་བསྲུང་བའི་ཆེད་དུ་ཡིན་མིན་གྱི་དབྱེ་གསལ་ཐམས་ཅད་བཏང་སྙོམས་སུ་བཞག་ནས་ཇོ་་བཟང་གི་མིང་ལ་རེ་བ(〈གསེར་ཐང〉25)བྱེད་དགོས་སམ། ཁོ་བོས་ཀྱང་ནི་དེ་ལྟར་མི་ནུས་ཏེ། བདེན་པར་སྨྲ་བའི་ལྕེ་འདི་ཕ་མས་བྱིན་ཚར་ལ་ཀུན་སྤྱོད་ཀྱི་ཚད་གཞི་ཟེར་བ་སོགས་གནས་ལུགས‘‘སྐྱག་རྫུན’’དག་གིས་རང་ཉིད་སྐུགས་པར་མི་བྱེད་དོ། །བྲིས་ནས་མཚམས་འདིར་ཐོན་རུང་། ཁྱོད་ཀྱིས‘‘བསང་ཁྲི’’ཞེས་པ་བྲིས་མི་འདུག་སྙམ་མོད། མཉམ་རེ་བཞག་ནས་འདང་རེ་བརྒྱབ་ཡོད་ཚེ།གོང་བྲིས་ཐམས་ཅད་དེ་ཡིན། དོན་དུ‘‘བསང་ཁྲི’’ཟེར་བའི་རྫ་བུམ་ལྟ་བུ་ཞིག་སྟོན་རྒྱུ་མེད་ལ། ཡོད་ཚེ་སྐད་ཅིག་གིས་བཅགས་ཏེ་འཇིག་པར་བྱ་ཆོག་པ་ལས།ང་ཚོས་མི་རབས་ནས་མི་རབས་བར་འདི་ལྟར་སྡུག་མྱངས་དོན་ག་ལ་ཡོད། དེ་ནི་ཕྱི་ནང་ཁོར་ཡུག་གིས་བསྒོས་ཤིང་རང་ཅག་གི་འགྲོ་འཆག་ཉལ་འདུག་དང་གཏམ་སྤྱོད་སོགས་བྱེ་བྲག་པའི་གོ་རིམ་ཁྲོད་དུཅིསསྟུཅིགློ་ཚད་ལྟར་མི་མངོན་པའི་ཚུལ་དུ་གབ་ཅིང་སྦས་ནས་ཡོད་ལ། ཤེས་བཞིན་གྱིས་མ་བརྟག་ན་རང་གིས་ཀྱང་ངོ་མི་ཟིན། ཉེ་ཆར་གྲོགས་པོ་ཞིག་གི་སར་སོང་སྟེ། རྩོམ་ཡིག་རྣམས་ཕྱོགས་སུ་བསྡུས་ཏེ་དཔེ་ཆ་ཞིག་བསྐྲུན་ཐུབ་མིན་གྱི་ཁ་བརྡ་བྱེད་སྐབས།ངས་སྒོརྣོ་མོ་མེད་ཚུལ་གྱི་སྐྱིད་སྡུག་བཏོན་པ་མ་ཟད། གཞན་ལ་སློང་འདོད་ཡོད་ཚུལ་ལབ་མོད། གྲོགས་པོས་ང་ལ་གསལ་འདེབས་ཚ་བོ་ཞིག་བྱས་སོང་།ངོ་མ། མཉམ་རེ་མ་བཞག་ན་རང་གིས་ཀྱང་ངོས་ཟིན་དཀའ་བ་ལ་ཨང་།—219—

དྲི་བཟང་ཐུལ་བའི་སྨན་ལྗོངས།སློང་མོ་སློང་མོ། དྲང་མོར་བཤད་ན། ཁོ་བོས་སྔར་ཡོད་ཀྱི་དྲན་ཚུལ་འདིའི་རིགས་དངོས་སུ་ཤོག་ངོས་སུ་ཕབ་པའི་སྒུལ་ཤུགས་ཀྱང་གྲོགས་པོའི་་་གསལ་འདེབས་བྱས་པ་དེས་བསྩལ་བ་ཡིན་ལ། དེ་ལས་ཀྱང་ངས‘‘བསང་ཁྲི’’ཞེས་པ་ནི་གཞུང་ལུགས་སྐམ་པོ་ཞིག་མིན་པའི་ཚོར་བ་སྐྱེས། ང་ཚོས་སྤྲོ་སྐྱིད་གཏོང་སའི་བཙན་པོ་ནང་མ་ཁང་ནས་སྐགས་ལ་གྲི་རིང་དཔྱངས་ཏེ་རྩྭ་ས་རྩོད་་གླེང་དུ་འགྲོ་མཁན་ཨེ་ཡིན་སྙམ་པ་དག་མཐོང་ཚེ་དེ་དག་ནི་གཞན་མིན་ཏེ།རང་ཉིད་ཡིན་ལ། ང་ཚོས་རྒྱལ་ས་པེ་ཅིན་མཁར་དུ་སྦྱིན་བདག་འཚོལ་དུ་འགྲོ་བའི་བླ་སྤྲུལ་ཚོ་མཐོང་དུས་དེ་དག་ཀྱང་གཞན་མིན། རང་ཉིད་ཁོ་ནའོ། །འདི་ལྟར་བཤད་ན། ‘‘བསང་ཁྲི’’ཞེས་པའི་མི་མངོན་པའི་འཆིང་ཐག་དེ་ཁྱོད་ཀྱི་བློ་ངོར་ཤར་ཨེ་བྱུང་། རེད་དེ། ‘‘བསང་ཁྲི’’ནི་རང་ཉིད་ཡིན་ལ། རང་ཉིད་ནི‘‘བསང་ཁྲིའི’’ཁོལ་པོ་རེད། རྒྱུ་མཚན་ནི་རང་ཉིད་དེ་དང་མཉམ་དུ་ནར་སོན་པས་སོ། ། འདིར་ཁོ་བོས་རྩོམ་པ་པོ་གྲགས་ཅན་པོར་ཧའི་ཚིའི་གསུངས་ཤིག་དྲན་ཏེ། ཁོང་གིས་གསུངས་དོན། ངས་རྩོམ་ཡིག་གང་བྲིས་ཀྱང་རུང་ས་ཆ་གང་དུ་ཕྱིན་ཡང་རུང་ནམ་ཡང་རང་ཉིད་ནི་ལ་ཏིང་མེ་གླིང་གི་ཡིན་ཞེས་ནན་དུ་བསྟན་མོད། མ་གཞི་རང་ཉིད་དེའི་ཡིན་པ་བརྗེད་འདུག་ཅེས་པའོ། །ཨུ་རུ་སུའི་གསར་བརྗེའི་ལོ་རྒྱུས་ལ་བལྟས་ན། སྐབས་དེར་ཁ་སྤུ་བཞར་པ་ནི་དོན་སྙིང་གལ་ཆེན་ཞིག་ཏུ་བརྩིས་འདུག་ཅིང་། ཉེ་བའི་ཆར་བཤད་ན།ན་ནིང་ཨ་རིས་ཨུ་ཧྥུ་ཧན་རྒྱལ་ཁབ་ཀྱི་ཐཱ་ལི་པན་སྲིད་གཞུང་སོགས་བསློགས་པའི་རྗེས་སུ་ཡུལ་མི་རྣམས་ཀྱིས་སྐྲ་བཞར་ཁང་གི་ནང་དུ་འཚང་ཁ་བརྒྱབ་ཏེ་ཁ་སྤུ་བཞར་པར་གྲལ་བསྒྲིགས་པ་དག་བརྙན་འཕྲིན་ལས་མཐོང་ཚེ ‘‘བསང་་ཁྲི’’ནི་ཁ་སྤུའི་བུ་ག་རེ་རེའི་ནང་དུ་ཟུག་འདུག་ལ། གལ་སྲིད‘‘བསང་ཁྲི’’མ་བཤིག་ན་རང་ལུས་འཆིང་བྱེད་ཀྱི‘‘ཁ་སྤུ’’དེའང་བཞར་པའི་གོ་སྐབས་བྲལ་བ་ལ་—220—

བསང་ཁྲི་བཤིག་པའི་ཉེན་ཁ།ཨང་སྙམ་ལ། ཨུ་རུ་སུའི་ལོ་རྒྱུས་པ་རྣམས་ཀྱིས་ཇི་ལྟར་ཁ་སྤུ་བཞར་པ་དེའང་དོན་སྙིང་གལ་ཆེན་ཞིག་ཏུ་སྨྲ་བར་ངེས་ཤེས་ཅུང་ཙམ་འདྲོངས།‘‘བསང་ཁྲི’’བརྩིགས་པའི་གོ་རིམ་དེ་འདྲ་རིང་བོ་ཞིག་ཡིན་བཞིན་དུ།དེ་བཤིག་པའི་གོ་རིམ་ཡང་སྐད་ཅིག་ཏུ་འགྲུབ་པ་ཞིག་མིན། དོན་གྲུབ་རྒྱལ་གྱི〈ལང་ཚོའི་རྦབ་ཆུ〉ལ་ད་ལྟ་མང་ཤོས་ཀྱིས‘‘གྱེར་འདོན་སྙན་ངག’’ཟེར་ནས་སྣང་ཆུང་གི་ཉམས་འདོན་མོད། ‘‘བསང་ཁྲི’’བཤིག་པའི་གོ་རིམ་གྱི་ཁྲོད་དུ་བཞག་ནས་བལྟས་ན། སྙན་ངག་དེའི་རིན་ཐང་མ་གཞི་ནས་རྩོམ་རིག་རང་སྟེང་ལས་བརྒལ་འདུག་སྟེ། ཕྱིའི་རྣམ་པ་ཙམ་གྱི་བཅིངས་འགྲོལ་དེ་ཡང་ལོ་རབས་བརྒྱད་ཅུ་པར་བྱུང་བའི་དོན་སྙིང་ཅན་གྱི་བྱ་བ་ཞིག་ཅི་ལ་མིན།བདུན་པ། མཇུག་སྡུད་པའམ་ཡང་ན་ཉེན་ཁ་གཞན་ཞིགང་ཚོ་ནི་ལོ་རྒྱུས་ཀྱི་ཁུར་བོ་ལྕི་བའི་མི་རིགས་ཤིག་སྟེ། འདས་སོང་གི་མཚར་སྡུག་ཁོ་ནས་ཡིད་ཚིམས་ཤིང་སྡོད། ལྷག་པར་དུ་མཁས་པ་ཚོ་དེ་འདྲ་ཙམ་དུ་ཟད། ཁོང་ཚོས་རང་གི་གོ་གནས་དང་འཚོ་བའི་མཆོད་བཀུར་ལ་མགོ་གཏན་ནས་མི་ཉོག མིག་སྔའི་བོད་རིག་པའི་ཞིབ་འཇུག་གི་ཁའང་འདས་ཟིན་གྱི་ལོ་རྒྱུས་རིག་གནས་སྔོག་འདོན་ལ་གཏད། ནམ་ཡིན་ཡང་ལོ་རྒྱུས་ཀྱི་གཏེར་ཁ་ནས་འདས་ཟིན་རིག་གནས་ཀྱི་གསེར་བླངས་ནས་རླབས་ཆེན་ཡིན་ཁུལ་བྱེད་པ་དེས་བོད་ཀྱི་གོ་གནས་མཐོར་འདེགས་བྱེད་འདོད་པ་ནི་ཇི་འདྲས་ཡིད་ཕང་ཨང(〈བོད་ཀྱི་སློབ་གསོའི་རྣམ་བཤད〉2110)། ཁོ་ཚོའི་ཁྱད་ཆོད་ནི་སྒེར་སེམས་ཆེ་ཞིང་གཞན་ལ་ངོམ་ཐུབ་ཐུབ་བྱེད་པ་ལས་ཁྱིམ་ཕུག་གི་མཛོད་སྟོངས་པར་སོང་བ་ནམ་ཡང་མི་རྟོགས། རྟོགས་འདོད་ཀྱང་ཡེ་ནས་མེད།ཁོ་བོའི་བསམ་པ་ཞིག་ལ། རིག་གནས་ཟེར་བའང་ཚོང་ལས་དང་་་་་གཅིག་པའི་ཁྱད་ཆོས་ནི། ཕར་ཙོང་ཚུར་ཉོ་མི་བྱེད་པར་བཙོང་རྐྱང་རྐྱང་བྱེད་—221—

དྲི་བཟང་ཐུལ་བའི་སྨན་ལྗོངས།ཚེ་སྙོམས་པོར་ཆགས་པ་ཞིག་ཅིས་ཀྱང་མི་ཡོང་། ད་ལྟ་བོད་བརྒྱུད་ནང་བསྟན་ཟེར་བ་འདིའང་དང་པོ་རྒྱ་གར་དུ་དར་ཆེ་བ་ལ། དེ་རིང་བློ་ལྡན་སུ་ཞིག་ནང་ཆོས་སྦྱོང་དུ་འགྲོ་ཞེས་རྒྱ་གར་ཕྱོགས་སུ་གསེར་བྱེ་བྲེ་གང་རེ་བསྣམས་ནས་ཆིབས་བསྒྱུར་རམ། ཡང་ལོ་བརྒྱ་ཕྲག་དུ་མའི་གཞུག་ནས་སུ་ཞིག་གིས་ནང་ཆོས་སྦྱོང་དུ་འགྲོ་ཟེར་ཏེ་ཨ་རིར་མི་བསྐྱོད་པའི་ངེས་པའང་མེད་དེ། དེ་འདྲའི་འཇིགས་ཉེན་ད་སྔ་ནས་ཡོད་འདུག མི་ཤེས་ཁུལ་མ་བྱེད། རིག་གནས་འདི་ཡུལ་དུས་དང་བསྟུན་མཁས་པ་ཞིག་བྱེད་དགོས། དེའི་ནང་དོན་གཙོ་བོ་ཞིག་ནི་ང་ཚོས་གོང་ནས་གླེང་བའི་གཞན་གྱི་རིག་གནས་ཀྱི་ཉིང་བཅུད་དེ་ཚན་རིག་སོགས་ཀྱི་སྙིང་སྟོབས་ལ་སློབ་སྦྱོང་དང་ནང་འདྲེན་བྱེད་དགོས། ནང་འདྲེན་བྱེད་སྒང་ལ་ཐོབ་ཤོར་གྱི་དོགས་པ་འཆང་བ་ནི་གླེན་རྟགས་ཙམ་ལས་མ་འདས་ཏེ།རིག་གནས་ཤིག་ལ་མཚོན་ན་རང་སྟེང་ནས་ཕན་ཚུན་བསྲེས་སྦྱོར་གྱི་ནུས་པ་ལྡན་པ་རེད། ང་ཚོས་ཁི་ལི་བཏུང་བ་ཡིན་ན་མ་ལོབས་པ་ཞིག་ལ་ཕོ་བར་གནོད་པའི་སྐྱོན་ཡང་ཡོད་མོད། སྐུ་ཞབས་སཱན(བྱཁུ1་འུསྨོཁུཁུ)ལགས་ཀྱིས་བསྩལ་བའི་ཁེ་ཕན་འཐོབ་འདོད་ན། སྐུ་ཞབས་ཁོང་གིས་མཚམས་མཚམས་སུ་ཁྲོས་་་་་འཁྲུག་གི་རྣམ་འགྱུར་སྟོན་པའང་དང་དུ་ལེན་དགོས་པ་ཞིག་ཡིན་དགོས་ཞེས་པའོ། ། (〈ཊྭཱ⑫རྶཱ༧ཀོ༧སྐྲུལྐེརོ༧〉221)དེ་ལྟའི་སྙིང་སྟོབས་དང་ལྡན་པའི་མི་རབས་ནི་རྒན་པོ་དག་ཡིན་མི་སྲིད་དེ།ཁོ་པ་རྣམས་ནི་འགུལ་རྒྱུ་མེད་པའི་རྫིང་བུ་དེའི་ནང་དུ་བྱུང་ཚར་པས་རེད།དེ་ལྟའི་སྙིང་སྟོབས་དང་ལྡན་པའི་མི་རབས་ང་ཚོ་ཡིན་སྲིད་ལ་མིན་ཡང་སྲིད།གང་ལྟར་ཁོ་བོས་ནམ་ཡང་རེ་བ་བྱེད་པ་ནི་ད་ལྟ་ནར་སོན་པའི་མི་རབས་གསར་བ་དག་སྟེ་ལྷག་པར་དུ་འབྲིང་རིམ་སློབ་གྲྭར་ཡོད་པའི་སློབ་མ་རྣམས་རེད།ཡིན་ནའང་། བློ་ཕམ་ཆེན་པོ་ཞིག་སྐྱེས་པ་ནི་རང་གི་སྤུན་ཆུང་དང་ཁ་བརྡ་ཐེངས་གཅིག་བྱས་པ་དེས་གློ་བུར་དུ་མུན་ནག་གི་འཇིག་རྟེན་ཞིག་ལ་བསྐྱུར་བའི་—222—

བསང་ཁྲི་བཤིག་པའི་ཉེན་ཁ།འཇིགས་སྐྲག་ཅིག་སྦྱིན་འོངས།ཁོས་ང་ལ་འདྲི་ཚིག་འདི་འདྲ་ཞིག་དྲིས་མྱོང་སྟེ། དེང་དུས་ཀྱི་མཁས་པ་མི་གསུམ་སུ་སུ་རེད་ཅེས་པའོ། ། ཐོག་མར་ངས་རྣམས་གྲངས་དེ་འདྲ་བཟོ་མཁན་གྱི་དགེ་རྒན་ཚོར‘‘དད་པ’’སྐྱེས་ཤིང་། རང་ཉིད་སྦྱངས་པ་དམན་ཞིང་གོ་ཐོས་ཉུང་བར་ཡིད་ཆད་ཅིག་སྐྱེས་མ་ཐག དེའི་དུས་ཤིག་ལ་རྒྱ་ཡིག་གི་ཚགས་པར་ཞིག་ལས་མཐོང་བའི་གནས་ཚུལ་ཞིག་གི་དྲན་པ་རབ་རིབ་ཙམ་སོས་བྱུང་། ཧྲང་ཧེ་ནས་རྒྱའི་རྩོམ་པ་པོ་གྲགས་ཅན་འགས་ཚོད་ལྟའི་ཚུལ་དུ་མཐོ་རིམ་སློབ་གྲྭར་རྒྱུགས་སྤྲོད་པའི་རྒྱ་ཡིག་གི་རྒྱུགས་རར་ཞུགས་ཏེ་མཐར་སྐར་་གྲངས་ལོངས་པ་གཅིག་ཀྱང་མི་འདུག་ཟེར།ང་ཚོས་རྣམ་གྲངས་དང་རྣམ་གྲངས་བཟོས་ཏེ་སློབ་མ་ཚོར‘‘བུམ་པ་གང་བྱོའི’’ཚུལ་དུ་ཁྲིད་རྗེས། སློབ་མ་ཚོས་ཀྱང་དེ་ལས་འདའ་བ་མེད་པར་རྒྱུགས་ཤོག་སྟེང་ཇི་བཞིན་དུ་འབྲི་དགོས་པ་དེས་བྱིས་པའི་བློ་རིག་ནང་དུ་གཅུན་པས་མི་ཚད། གསར་གཏོད་ཀྱི་འདོད་འདུན་ཅི་རིགས་ཀྱང་སྨྲེག་མེད་དུ་གཞོམ་པར་གདོན་མི་ཟ། རྒྱུ་མཚན་ནི་ཁོ་ཚོའི་མདུན་དུ་ནམ་ཡང་ཚོན་དམར་པོའི་སྨྱུ་གུ་ཐོགས་པའི‘‘བསང་ཁྲི’’གཅིག་ལས་གཅིག་མཐོ་བ་དག་ཡོད་དེ། ཡུལ་ཚོ་ལས་རྫོང་མཐོ་ཞིང་རྫོང་ལས་ཀྱང་ཟི་ལིང་མཐོ་བའི་མཆོད་རྟེན་གྱི་བང་རིམ་ལྟ་བུ་ཞིག་ཆགས་ནས་ཡོད་དོ། །ལུའུ་ཞུན་གྱིས་བྱིས་པ་སྐྱོབ་རོགས་ཞེས་པའི་གཏམ་ཡང་བསྐྱར་འདིར་བརྗོད་དེ་ད་ནི་རྩོམ་འདིའི་མཇུག་སྡུད་ལ་རན་ཞིང་། མཇུག་མ་བསྡུས་གོང་དུ།དོན་དག་ཅིག་ཡོད་པ་ནི་དེང་དུས་ཀྱི་མཁས་པ་མི་གསུམ་སུ་ཡིན་ཞེས་པའི་ལན་ཏེ(སྤུན་ཆུང་གིས་ང་ལ་འདི་ལྟར་བཤད)། ཚེ་ཏན་ཞབས་དྲུང་དང་དམུ་དགེ་བསམ་གཏན། དུང་དཀར་ཚང་བཅས་གསུམ་མོ། །—223—

དྲི་བཟང་ཐུལ་བའི་སྨན་ལྗོངས།འགྲོ་བ་མིའི་རིགས་ནི་ཆེ་སྲོག་གི་གཤེད་མ་ཡིན་ནམ།ཞོགས་དུང་།ཚེ་སྲོག་ནི་སྡུག་བསྔལ་ལོ་ཞེས་ན་ནི་འགྲོ་བ་མིའི་རིགས་ཀྱི་གནའ་བོའི་ཤེས་རིག་གང་རུང་གི་ལྟ་བ་ལས་མ་འདས། ཚེ་སྲོག་ནི་བདེ་བའོ་ཞེས་ན་ནི་ཚེ་སྲོག་ལ་ཉམས་མྱོང་མེད་པའི་བཤད་སྟངས་ཤིག་རེད། སྡུག་བསྔལ་གྱི་རང་བཞིན་དུ་གནས་ཤིང་བདེ་བའི་ངོ་བོ་དང་ཡང་ལྡན་པ་ནི་ད་གཟོད་ཚེ་སྲོག་ཅེས་པ་དེ་རེད། ཚེ་སྲོག་གི་བྱེ་བྲག་ཅིག་ཡིན་པའི་ཆ་ནས་འགྲོ་བ་མི་རྣམས་ཀྱང་རང་བཞིན་དེ་འདྲ་རེད། ཡིན་ནའང་། ཆོས་ལུགས་པའི་བཤད་ཚུལ་ལྟར་སྡུག་བསྔལ་སྐྱེད་མཁན་ཞིག་ཡོད་ལ། གཞན་དབང་གིས་སྡུག་བསྔལ་གྱི་སྡུག་་་་་བསྔལ་སྐྱེད་མཁན་ཞིག་ཡོད་ན་ནི་ཏག་ཏག་འགྲོ་བ་མི་རང་ཉིད་ཡིན་པ་ལས་གཞན་གང་ཡང་མ་རེད། ་ངས་འདི་ནས་ཐོས་ཤིང་མཐོང་བའི་འགྲོ་བ་མིའི་རིགས་ཀྱི་ནག་ཉེས་སམ་གདུག་ཙུབ་ཆེ་བའི་གཏམ་རྒྱུད་ཆེ་ཆུང་འགའ་དྲངས་ནས་ཀློག་པོ་ཁྱེད་ཉིད་ཀྱི་བག་ཆགས་ཀྱི་ཆེས་གཏིང་རིམ་དུ་ཡོད་པའི་སྐྱོ་སྣང་དང་། ཡིད་མུག སྐྱུག་མེར། སྡུག་བསྔལ་སོགས་ཡིད་ལ་འཁོར་མི་འདོད་པའི་སེམས་བྱུང་སྐོར་ཞིག་ལ་དྲན་གསོས་ཏེ་གང་ཞིག་གསལ་འདེབས་འདོད་པ་ཡིན།འཛམ་གླིང་འཁྲུག་ཆེན་ཐེངས་གཉིས་པའི་སྐབས་སུ། ནི་ཙིའི་གཅིག་—224—

འགྲོ་བ་མིའི་རིགས་ནི་ཚེ་སྲོག་གི་གཤེད་མ་ཡིན་ནམ།བསྡུས་བཙོན་ར་ན་མ་སྨད་གཉིས་ཀྱང་ཉེས་མེད་དུ་བཙོན་ལ་བཅུག་ཡོད། བུ་མོ་དེར་མོའི་ཨ་མ་མ་གཏོགས་ཉེ་མི་གཅིག་ཀྱང་མེད། གཤིན་རྗེའི་གཤེད་མ་དང་འགྲོགས་པའི་དུས་ཡུན་ནང་། བུ་མོའི་ལྷད་མེད་ཀྱི་རྣམ་འགྱུར་དང་་དགོད་སྒྲས་མི་རྣམས་ལ་ཚེ་སྲོག་གི་མཛེས་སྡུག་བསྟན་ཅིང་སྐྱོ་བས་སངས་སུ་བཅུག འོན་ཀྱང་། རིང་པོ་མ་ལོན་པར་ཁོ་མོའི་ཨ་མ་ནི་མེ་མདའ་བཅངས་པའི་གཤེད་མས་ཁྲིད་དེ་ཕྱིར་ལོག་མེད་པར་གྱུར།‘‘ཨ་མ9ཨ་མ་གང་ལ་སོངལྷ’’དོན་དག་ཅི་བྱུང་གི་ཧ་གཏན་ནས་གོ་ཡི་མེད་པའི་བུ་མོའི་སྙིང་རྗེ་རྗེའི་སྐད་ཀྱི་དྲི་བ་རེ་རེ་ཐོས་ཚེ་མི་རྣམས་དབང་མེད་མིག་ཆུ་ཤོར། ‘‘ཨ་མ་ནི་ཨ་ཕ་བཙལ་དུ་ཕྱིན་སོང་། ཁོ་མོ་ཕྱིར་ལོག་གི་རེད’’ཅེས་པ་ན་བུ་མོའི་ངུ་མཚམས་ཆོད་འགྲོམཇུག་མཐར། ཡོ་རོབ་འཐབ་ར་ནས་རྒྱལ་ཁའི་རྔ་བོ་ཆེ་རྡུང་ཞིང་ན་ཙིའི་སྡིག་སྤྱོད་དབང་སྒྱུར་ལ་རྫོགས་ཚིག་འབྲི་སྒང་དུ། གཤེད་མ་རྣམས་ཀྱིས་སྔར་བཞིན་གསོན་དུར་གྱིས་དོང་ཆེན་པོ་ཞིག་བརྐོས་ཡོད། མི་རྣམས་ཀྱིས་འཆི་བ་ཟློག་མི་ཐུབ་པ་ཤེས་ནའང་ཞེད་སྣང་དང་ངུ་འབོད་གང་ཡང་མེད་པར་ནག་ཕུག་གེར་ཡོད་པའི་མདའ་ཁུང་གི་གྲལ་ལམ་ནས་ས་དོང་དུ་གཤར། ན་ཙིའི་དམག་མི་ཞིག་གི་བུ་མོ་ཆུང་ཆུང་དེ་པང་ནས་གསོན་དུར་དུ་འཕེན་གྲབས་སུ། ཁོ་མོས་ལྷད་མེད་རྣམ་དག་གིས་མགོ་བོ་བཏེགས་ཤིང་སྙིང་དུ་སྡུག་པའི་མིག་ཟུང་ཆེས་ཆེར་གདངས་ནས། ‘‘ཨ་ཁུ་ལགས། ཁྱེད་ཀྱིས་ང་ས་ཡི་་་་གཏིངད་གཏིང་ལ་མ་བཅུག་ན་ཨེ་ཆོག་གི ཨ་མ་ཕྱིར་ཡོང་དུས་ང་བཙལ་ནས་མ་རྙེད་ན་མོ་རང་སེམས་སྡུག་གི་རེད’’ཅེས་གདོང་ལ་ཞི་བའི་འཛུམ་དང་བཅས་དེ་ལྟར་བཤད།བཤན་པའི་ལག་ཟུང་ཐོང་ག་ནས་རེངས། ་བཟོད་དཀའི་བྲེད་ཤ་ཐོན་པའི་བཤས་རའི་གཏམ་རྒྱུད་འདིས་དམར་་་—225—

དྲི་བཟངཐུལབའིསྨནལྗོངས། —་གསོད་ཀྱི་གཏམ་རྒྱུད་གཞན་ཞིག་ཀྱང་ངང་ངམ་ཤུགས་ཀྱིས་དྲན་དུ་འཇུག་སྟེ།གངས་དཀར་ཏི་སེའི་བསྟི་གནས་དང་། བོད་གནའ་བོའི་ཤེས་རིག་་གམ་ཞང་ཞུང་ཤེས་རིག་གི་འབྱུང་ཁུངསད་སྟོད་མངའ་རིས་ཀྱི་ས་ཆ་ག་གེ་མོ་ན།གཙོད་ཁྱུ་ཞིག་ཞེད་འདྲོག་གིས་སྲོག་ལ་བསྡོས་ཏེ་རྒྱུག་ཅིང་བྱེར། དེ་དག་གི་རྗེས་འདེད་ཀྱི་གཤེད་མ་ནི་འཁོར་ལོ་བཞི་ལྡན་གྱི་ལྕགས་ཀྱི་གཅན་གཟན་གཏུམ་པོ་ཞིག་དང་ཁོ་ཚོར་དྲང་ཐད་དུ་ཁ་གཏད་པའི་མདའ་ཁུང་ནག་ཕུག་གེ་བ་དག་རེད།འབྲོས་ལམ་དུ། སྙིང་རྗེ་ཞིང་དྲོད་ཁོལ་མ་ཡལ་བའི་གཙོད་ཕྲུག་དག་ག་སར་གཡས་འགྱེལ་གཡོན་འགྱེལ་དུ་ཡོད་ཅིང་མིག་ལྕིབས་ཉེམ་ཉེམ་ངང་མདེའུ་ཤུལ་ལས་བཞུར་བའི་རང་ལུས་ཀྱི་ཟུངས་ཁྲག་དམར་པོ་སྲུང་སྟེ་སྡོད། གློ་བུར་དུ། དམྱལ་བའི་དཀན་གཟར་ལྟ་བུའི་ངམ་གྲོག་རིང་མོ་ཞིག་གིས་རལ་གྲིའི་ནགས་ཚལ་གཡོ་འདྲའི་རྭ་ཚོགས་དེའི་རྒྱུག་ལམ་འཕྲེད་ཀྱིས་བཅད་ཅིང་་་་་་་་་གཏུབས། འཚང་ཁ་ཤིག་ཤིག་གི་གཡོ་འགུལ་ཆེན་པོ་ཡིས‘‘ནགས་ཚལ’’དེ་ཆར་རླུང་དྲག་ཏུ་རྒྱས་པའི་རྒྱ་མཚོའི་རླབས་བཞིན་འཕྱོ། ་་་་་་དུས་དེ་ཉིད་དུ། གཙོད་དཔོན་རྒན་པོས་གདན་ས་གཤག་པ་ལྟ་བུའི་ངུ་རྒྱངས་རིང་པོ་ཞིག་བོས་པ་ན། ཤི་གསོན་གྱི་བས་མཐར་འགྲེང་བའི་གཙོད་ཁྱུའི་ཚོགས་སྐད་ཅིག་ཉིད་ལ་གཤར་ཕྲེང་གཉིས་སུ་ཆད། གཤར་ཕྲེང་ཅིག་ཤོས་ནི་དཔའ་ངར་བརྟན་པའི་རྒན་གྲས་རྣམས་རེད། སྐབས་དེར་རླབས་ཆེ་ཞིང་གཟི་བརྗིད་ལྡན་པའི་ཚེ་སྲོག་གི་ངོ་མཚར་རང་གཤིས་བར་སྣང་དུ་གཟུགས་རིས་སུ་ཕབ་བྱུང་སྟེ། གཙོད་རྒན་ཞིག་དཀན་གཟར་གྱི་མཐའ་ཁ་ནས་ངམ་གྲོགས་ལ་རྦད་ཀྱིས་ལྡིང་སོང་། དེའི་མཛེས་སྡུག་གི་གཟུགས་པོས་བར་སྣང་ལ་གཞུ་རིས་ཤིག་བྲིས་ཏེ་མཆོང་ནའང་། ངམ་གྲོག་ཆེ་དྲགས་པས་གཙོད་རྒན་ཕར་ཕྱིན་མ་སོང་། དོན་དམ་དུ། གཙོད་རྒན་དེ་ཕ་མཐར་སླེབས་འདོད་པ་—226—

འགྲོ་བ་མིའི་རིགས་ནི་ཚེ་སྲོག་གི་གཤེད་མ་ཡིན་ནམ།གཏན་ནས་མ་རེད། གཙོད་གཞོན་ཞིག་ངར་མཆོང་གཅིག་གིས་གཙོད་རྒན་གྲོག་ཤུར་ལ་དྲང་འཕྱང་དུ་ལྷུང་སོང་ལ་གཙོད་གཞོན་དེ་ཉེ་ཞོ་ཅི་ཡང་མེད་པར་ངམ་གྲོག་གི་ཕ་མཐར་སོན།དེ་ལྟར། གཙོད་རྒན་དང་གཙོད་གཞོན་ཁག་གཉིས་ཀྱིས་གློ་སྙིང་འདར་བའི་རྣམ་པ་དེ་ཡང་དང་ཡང་དུ་བསྐྱར་བ་ན་ལྕགས་ལས་གྲུབ་པའི་གཅན་གཟན་དང་རྡོ་ལས་བྱས་པའི་རྗེས་འདེད་ཀྱི་སེམས་པ་རྣམས་ཀྱང་ཧ་ལས་ཤིང་ཧྲིག་གེར་ལུས།གཙོད་ཁྱུ་ལྷག་མ་རྣམས་རྒྱང་རིང་དུ་བྱེར། ཚེ་སྲོག་གི་གཟི་ཉམས་དང་མཛེས་སྡུག་གི་རི་མོ་བར་སྣང་ལ་ཕབ་པའི་གཙོད་རྒན་རྣམས་གྲོག་ཞབས་སུ་ཕྱི་སྲོག་ཆད་དེ་ནང་སྲོག་ལ་ཐུག་ཅིང་། རྭ་ཡི་རྩེ་མོ་སོག་སོག་ས་སྒང་འདིའི་ཆེས་མཐོ་ལ་ཆེས་སྔོ་བའི་མཁའ་དབྱིངས་སུ་གཏད་ཅིང་འབིགས་སྙམ་བྱེད་དོ། །གཤེད་མའི་ལག་གི་མེ་མདའ་རང་བཞིན་གྱིས་ས་ལ་ལྷུང་། ་་་་་་ཚེ་སྲོག་དེ་དག་འཆི་བདག་དང་གདོང་ཐུག་བརྒྱབ་ཀྱང་གཏོལ་མེད་དུ་མ་གྱུར། ཚེ་སྲོག་དེ་མཚར་སྡུག་བཀྲག་མདངས་བཀྲ་བའི་འཇའ་ཚོན་རི་མོ་འབྲི་དུས་ཀྱང་ཁོ་ཚོར་དེ་འདྲའི་བབ་བརླིང་ཞུམ་པ་མེད་ཅིང་དཔའ་ངར་སྤོབས་པ་ལྡན་ཨང་། གསོན་པའི་ང་རྒྱལ་དང་མིའི་རང་བཞིན་གྱི་བྱམས་བརྩེའི་གཟི་དཔལ་དག་ཁོ་ཚོའི་ལུས་སྟེང་དུ་ལྷུན་གྱིས་གྲུབ་ཅིང་ཡོངས་སུ་རྫོགས་པས།སྐར་མའི་ཚོགས་རྣམས་ཀྱང་མི་སེམས་སྐྱི་གཡའ་བའི་དགའ་བ་ཆེན་པོ་འདི་ལ་སྤྱན་ཆབ་མི་གཏོར་རང་དབང་ཨེ་ཡོད་དམ།བརྗིད་ཉམས་ཆེ་ཞིང་ཡིད་དུ་འོང་བའི་ཚེ་སྲོག་གི་གཟི་སྟོབས་འདི་མཐོང་ཚེ། གཤིན་རྗེ་རྒྱལ་པོ་ཡིན་ཀྱང་གཉའ་ཆགས་མདངས་ཤོར་དུ་མི་འགྲོ་བའི་ངེས་པ་ཅི་ལ་ཡོད།དེ་ནི། ཚེ་སྲོག་གི་ཆེས་བླ་ན་མེད་པའི་འཚོ་གཞེས་ཀྱི་དོན་སྙིང་དང་རིན་—227—

དྲི་བཟང་ཐུལ་བའི་སྨན་ལྗོངས།ཐང་རེད་ལ།དེ་ནི། ཚེ་སྲོག་གི་ཆེས་མཐའ་མཇུག་གི་མཉམ་སྒྲོག་རོལ་དབྱངས་ཆེན་མོའང་རེད།རྣམ་དག་ལྷད་པ་མེད་པའི་བྱམས་བརྩེ་ཆེན་པོ་འདི་དག་གི་མདུན་དུ།གཏུམ་དྲག་བརླང་སྤྱོད་ལ་མོས་པའི་གཤེད་མའི་ཚོགས་ཀྱིས་རང་ཉིད་ཀྱི་ངན་ཉེས་སྡིག་ལས་དང་སྐྱུག་མེར་ཐ་ཤལ་གྱི་རང་བཞིན་ཡོངས་སུ་མཐོང་ཞིང་།དམར་པོ་ཁྲག་གི་ལས་མཁན་རྣམས་ནི་རླབས་ཆེན་གྱི་སྟོབས་ཤུགས་དེ་ཡིས་ཀུན་ནས་ཡ་ང་བར་བྱས་སོང་། རྒྱུ་མཚན་ནི། ཚེ་སྲོག་འཛེམ་མེད་དུ་དམར་གསོད་བྱས་པའི་དུས་མཚུངས་སུ། ཁོ་ཚོས་རང་ཉིད་ཀྱི་སྡུག་འབྲས་ཀྱང་་་མངོན་སུམ་མྱོང་དགོས་བྱུང་ངོ་། །‘‘ཡོད་པ་ཐམས་ཅད་ལུགས་མཐུན་ཡིན་པས་ཁྱབ’’ཅེས་པ་ནི་ནུབ་ཕྱོགས་ཀྱི་མཚན་ཉིད་མཁན་ཞིག་གི་ཚད་མའི་གསུང་རེད། ཡིན་ནའང་། མི་་་་རྣམས་ཀྱི་ལུགས་ལྡོག་གི་ཧམ་པ་ཚད་མེད་ཀྱིས་མཚན་ཉིད་མཁན་གྱི་སྐད་ཆའང་ནམ་རྒྱུན་ཆོས་ལུགས་པའི་སྐད་ཆ་ལྟར‘‘བཀའ་ལུང’’ཞིག་ཏུ་བསྒྱུར་འགྲོ་བ་རེད།ཁྱད་པར་དུ་ལག་དམར་རྣམས་ཀྱི་སེམས་ངན་འབར་བའི་འཇིག་རྟེན་དུ།ལུགས་མཐུན་དེའང་ལུགས་མིན་དུ་བསྒྱུར་འགྲོ་བ་འདི་ལྟ་སྟེ།2001ལོའི་ཟླ9བའི་ཚེས11ཉིན། འཛམ་གླིང་ཧྲིལ་བོ་འཇིགས་ཡེར་བའི་དོན་རྐྱེན་ཡ་ང་བ་ཞིག་བྱུང་། ཉིན་དེར། ཨོ་རྒྱན་ཡུལ་དུ་ལྡོམ་གཞིས་ཆགས་པའི་པིན་ལ་ཏིན་ཟེར་བ་གཙོས་པའི་ངན་ཇུས་ལས། འཇིགས་སྐུལ་པ་སྐོར་ཞིག་གིས་ཨ་རིའི་འགྲུལ་སྐྱེལ་གནམ་གྲུ་བཞི་བཙན་ཁྲིད་ཀྱིས་སོ་སོ་ནས་ཝ་ཞིན་ཏོན་དང་ཉིག་ཡོར་ས་ཆའི་ཁང་བརྩེགས་མཐོན་པོ་ལ་གདོང་གཏུག་བརྒྱབ་པའི་དོན་རྐྱེན་བཟོས། དོན་རྐྱེན་དེའི་ཁྲོད་དུ་མི་ཡི་ཚེ་སྲོག5000ལྷག་ཤི་རྨས་ཐེབས་ཤིང་། དངོས་དང་བརྒྱུད་དེ་འཛམ་གླིང་དཔལ་འབྱོར་ལ་ཁྱོང་གུན་—228—

འགྲོ་བ་མིའི་རིགས་ནི་ཚེ་སྲོག་གི་གཤེད་མ་ཡིན་ནམ།བགྲང་གིས་མི་ལང་བ་དང་གནོད་པ་བློ་ཡིས་མི་དཔོག་པ་བཟོས་སོང་།‘‘མཛའ་མོ་ལགས། ང་ཁྱོད་ལ་དགའ’’ཞེས་པ་ནི་འཛམ་གླིང་ཉོ་ཚོང་ཐོག་ཁང་ཆེན་མོར་གདོང་གཏུག་བརྒྱབ་པའི་གནམ་གྲུ་ལས་སྐྱེས་པ་ཞིག་གིས་ཁ་པར་བརྡ་འཕྲིན་བརྒྱུད་དེ་བསྐུར་བའི་ཆེས་མཐའ་མཇུག་གི་འཆི་ཁའི་ཁ་ཆེམས་རེད། འགྲོ་བ་མིའི་རིགས་མང་ཆེ་ཤོས་ནི་འདི་ལྟར་དགའ་བ་དང་བརྩེ་བ་ཆེན་པོས་འཇིག་རྟེན་འདིར་འཚོ་གཞེས་གནང་གི་ཡོད་ནའང་། མི་ལ་ཤས་ཤིག་གིས་མི་ཡི་ཚེ་སྲོག་ལག་ཆ་བྱས་ནས་མི་ཡི་ཚེ་སྲོག་གཞན་དག་ཚར་གཅོད་དང་དམར་གསོད་གཏོང་བའི་ལས་ལ་འབད་ཀྱིན་ཡོད།ཚེ་སྲོག་ནི་འགྲོ་བ་མིའི་རྩེད་ཆས་ཨེ་རེད།མི་ལོ་མང་པོའི་སྔོན་ལ། རྨ་ཆུའི་ལྷོ་རྒྱུད་ཀྱི་གྲོང་སྡེ་ཞིག་ཏུ་དམར་གསོད་ཀྱི་ལོ་རྒྱུས་སྐྱི་གཡའ་བ་ཞིག་བྱུང་། ཕ་བུ་གཉིས་སྐབས་དེའི་དབང་སྒྱུར་པ་དང་མ་མཐུན་པས་རི་ལ་བྲོས། དབང་སྒྱུར་པས་ཁོ་གཉིས་ཇག་པ་རེད་ཟེར་ནས་འཛིན་བཟུང་བྱས། བློ་ཡུལ་ལས་འདས་པའི་གཅར་རྡུང་སྐོར་གསུམ་གྱི་མཇུག་ལ་ཁོ་གཉིས་ཀྱི་གསོན་སྐེ་བྲེགས། ལག་དམར་རྣམས་གསོན་སྐེ་བྲེགས་པས་ཡིད་མ་ཚིམ་པར་ཤི་བོ་གཉིས་ཀྱི་མགོ་བོར་ཨ་ལོང་བརྒྱབ་ནས་མནའ་སྒྱུག་གཉིས་ཀྱི་འགུལ་ལ་བཏགས། ཁྲོམ་དུ་ཁྲིད། ཐམས་ཅད་ལ་བསྟན།མནའ་སྒྱུག་གཉིས་ཀྱིས་རང་རང་གི་སྐྱེས་པའི་མགོ་བོ་ཁུར་ནས་ཁྲོམ་ལམ་དུ་གོམ་པ་ལྗིད་ཏིག་གིས་འགྲོ། ་་་་་་(ཐོས་བྱུང)ཚེ་སྲོག་ནི་འགྲོ་བ་མིའི་རྩེད་ཆས་ཨེ་རེད།ཀྱེ་མ་ཡི་ཧུད—མིའི་རང་བཞིན་རྩ་བ་ནས་ཡལ་ཅིང་ཚེ་སྲོག་གི་རང་་་གཤིས་ལ་རྒོལ་བའི་དམར་གསོད་ཀྱི་ལོ་རྒྱུས་དེ་ནི་ཚེ་སྲོག་རྩེད་ཆས་བྱས་པའི་དཔེ་གསོན་པོ་ཞིག་མ་ཡིན་ནམ།—229—

དྲི་བཟང་ཐུལ་བའི་སྨན་ལྗོངས།གོང་གི་གཏམ་རྒྱུད་དེ་དག་ལ་བལྟས་པས་ཀློག་པ་པོ་ཁྱེད་ཀྱི་སེམས་པ་ག་འདྲ་འདུག རང་གཤིས་ན་སྙིང་རྗེ་དང་དགའ་བའི་ས་བོན་ཏིལ་འབྲུ་ཙམ་ཡོད་ན་གཏམ་རྒྱུད་འདི་འདྲ་མཐོང་བས་སེམས་ཁོང་གཟེར་གྱིས་མི་ཁེངས་སམ།ལག་དམར་རྣམས་ལ་ཚེ་སྲོག་རྩེད་ཆས་སུ་སྤྱོད་པའི་རྒྱུ་མཚན་བསྟར་ཕྲེང་དུ་འདྲེན་རྒྱུ་ཡོད་ཀྱང་སྲིད་མོད། རྒྱུ་མཚན་ཡོད་པ་ཙམ་གྱིས་ནི་ཚེ་སྲོག་རྩེད་ཆས་སུ་སྤྱོད་པའི་གནས་ལུགས་སུ་ཅི་ལ་འགྱུར།གནའ་བོའི་ཀེ་རི་སེའི་མཚན་ཉིད་མཁན་ཕི་ལ་ཐོ་ཡིས་ཁོང་གིས་བརྩམས་པའི〈རྫོགས་ལྡན་རྒྱལ་ཁབ〉ཏུ། ཕྱི་རབས་རྣམས་ཀྱི་ཕྱིར་དུ་འགྲོ་བ་མིའི་རིགས་ཀྱིས་རང་གི་སྐད་ཆའི་ཁྲོད་ཀྱི‘‘བར་དོ’’དང་། ‘‘དམྱལ་བ’’། ‘‘ཤི་བོ’’། ‘‘མི་རོ’’ཞེས་པའི་མིང་ཚིག་འཇིགས་རུང་རྣམས་མེད་པར་བཟོ་རྒྱུའི་རེ་བ་བཏོན་ཡོད། ཡིན་ནའང་། འགྲོ་བ་མིའི་རིགས་ཀྱི་དངོས་དོན་འཚོ་བའི་ཁྲོད་བྱུང་བའི་དམར་གསོད་ཀྱི་ལོ་རྒྱུས་རེ་རེ་ཡིས་ཁོང་གི་བསམ་བློ་རྣམས་སྨོན་འདུན་ལྟ་བུ་ཞིག་ཏུ་བྱས་སོང་བ་མ་ཡིན་ནམ། འགྲོ་བ་མིའི་རིགས་ཀྱིས་རང་ཉིད་ཀྱི་ལོ་རྒྱུས་བརྗེད་ག་ལ་རུང་། ཁྱད་པར་དུ་ཕན་ཚུན་སྲེག་གསོད་འཕྲོག་བཅོམ་བྱས་པའི་ལོ་རྒྱུས་བརྗེད་མི་རུང་སྟེ། ལོ་རྒྱུས་མི་བརྗེད་པའི་ཕན་ཡོན་ནི་སྐྱོ་གར་བསྐྱར་ཟློས་མི་བྱེད་པའི་ཆེད་དུ་རེད།ཚེ་སྲོག་གི་སྐྱོ་གར་ཆེན་པོ་ལས་ཚེ་སྲོག་གི་བླ་མེད་དང་གཟི་བརྗིད་རྟོགས་ནུས་ལ། ཚེ་སྲོག་གི་སྐྱོ་གར་ཆེན་པོ་ལས་ཚེ་སྲོག་གི་དཀའ་སྡུག་དང་ཐུ་མེད་ཀྱང་མཐོང་ཡོང་།སྐྱོ་གར་གྱི་གཏམ་རྒྱུད་ཆུང་ཆུང་འདི་དག་གི་ཟུར་ལས་ཀྱང་ང་ཚོས་ཚེ་སྲོག་གི་རླབས་ཆེན་ཧྲིལ་བོ་ཡོངས་སུ་མཐོང་ཞིང་འཚོ་གནས་ཀྱི་རིན་ཐང་ལྷག་ལུས་མེད་པར་རྟོགས། གོང་གི་སྐྱོ་གར་གྱི་གཏམ་རྒྱུད་དག་ལས་ལ་ཤས་ཤིག་ཆབ་སྲིད་དང་འབྲེལ་ཡོད་ཅིང་། ལ་ཤས་ཤིག་ཆོས་ལུགས་དང་འབྲེལ་ཡོད།—230—

འགྲོ་བ་མིའི་རིགས་ནི་ཚེ་སྲོག་གི་གཤེད་མ་ཡིན་ནམ།ཡང་ལ་ཤས་ཤིག་དཔལ་འབྱོར་རམ་རྒྱུ་ནོར་དང་འབྲེལ་ཡོད་པ་ལྟར་དུ། འགྲོ་བ་མི་རྣམས་ནི་སྲིད་འབྱོར་རིག་གསུམ་གང་རུང་ནས་དེ་དག་གི་གཞན་དབང་དང་བྲན་དུ་གྱུར་ཚེ། སྐྱོ་གར་གྱི་ལོ་རྒྱུས་ཡང་དང་བསྐྱར་དུ་སྟོན་པ་ལ་ཐེ་ཚོམ་མེད་པ་ལྟར་འདུག གང་ཡང་དེ་དག་གི་ཕུགས་སུ་ལངས་ཡོད་པ་ནི་འགྲོ་བ་མིའི་རིགས་ཀྱི་སེམས་ན་ཡོངས་ཁྱབ་ཏུ་ཡོད་པའི་ཧམ་སེམས་དང་། ཆགས་སྲེད། དབང་ཞེན། བདག་འཛིན་སོགས་རེད། སེམས་བྱུང་དེ་དག་ནི་འགྲོ་བ་མིའི་རིགས་ཐམས་ཅད་ལ་མཉམ་པོར་ཡོད་ཅིང་། སྤྱི་སྡོག་ནས་རང་ཉིད་འཕེལ་རྒྱས་འགྲོ་བའི་རྒྱུ་རུ་འགྱུར་ནའང་། དེར་ངེས་ཤེས་ཡང་དག་མ་རྙེད་ཚེ། རལ་གྲི་སོ་གཉིས་མ་ཇི་བཞིན་ཁེ་ཡི་ཞོར་ལ་ཉེན་ཡང་འབྱུང་བ་དེ་ལྟ་རེད།སྤྱིར་ན་གོ་ལ་སྔོ་རིལ་འདིའི་སྒང་ནི་གཞི་ནས་གསོན་ཤུགས་རྒྱས་ཤིང་སྐྱེ་སྟོབས་འབར་བ་ཅན་དང་། བྱེ་བྲག་འགྲོ་བ་མིའི་རིགས་ནི་ནམ་ཡང་མདུན་སྐྱོད་ཅན་དང་འཕེལ་རྒྱས་ཅན་རེད་པས། ཁོ་ཚོས་ནམ་ཞིག་རང་ཉིད་ཐེ་བའི་འཇིག་རྟེན་འདིའི་ཡོད་པ་ཐམས་ཅད་ལ་ངེས་ཤེས་ཡང་དག་རྙེད་ནས་ཚེ་སྲོག་གི་རིན་ཐང་དང་། ཚེ་སྲོག་གི་དོན་སྙིང་། ཚེ་སྲོག་གི་རླབས་ཆེན་ཡོངས་སུ་རྟོགས་པའི་རྗེས་ལ། ཕན་ཚུན་མཛའ་ཞིང་ཞི་བ། དུད་ཁྱིམ་གཅིག་གི་མི་ནང་ལྟར་གནས་པའི་དུས་ཤིག་གཞི་ནས་འབྱུང་ངེས་རེད། །(གསལ་བཤད། རྩོམ་ཐུང་འདི་ནི་རྒྱ་ཡིག་གི་ཚགས་པར་ཆུང་ཆུང་ཞིག་ཏུ་ཁ་ཡིག་ལ〈མཛའ་མོ་ལགས། ང་ཁྱོད་ལ་དགའ〉ཞེས་པའི་རྩོམ་ཐུང་ལེགས་པོ་ཞིག་ཡོད་པ་གཞི་བྱས་ནས་བྲིས་པ་ཡིན)

དྲི་བཟང་ཐུལ་བའི་སྨན་ལྗོངས།‘‘སེམས་ཀྱི་ཉི་ཟླའི’’བཀྲག་མདངས།དགེ་གཉེན།ལུགས་གསར་གྱི་ཟླ10བའི་ཚེས9ནས15བར། རྒྱལ་ཡོངས་བོད་ཡིག་ཚགས་པར་སྒྲིག་སྤྱིའི་གྲོས་ཚོགས་ཡུན་ནན་ཞིང་ཆེན་བདེ་ཆེན་བོད་རིགས་རང་སྐྱོང་ཁུལ་སེམས་ཀྱི་ཉི་ཟླ་རྫོང་ནས་འཚོགས་ཤིང་། བསོད་ནམས་ལྡན་པའི་ཡུལ་སྡེ་དེ་ནས་དཔལ་ཡོན་འཕེལ་བའི་གྲུབ་འབྲས་མང་ཙམ་་ཐོབ་པ་མ་ཟད།སྔོན་ཆད་དེབ་ཐེར་རམ་རྩོམ་ཡིག་དག་ནས་དེ་གའི་འདས་དང་ད་ལྟའི་བྱུང་བ་སྤྱི་ཁོག་ཙམ་ལས་བློ་ངོར་མི་ཡོང་བའི་ཚུལ་དེ། རྡོག་པ་དངོས་བཅག་བརྒྱུད་ནས་གསང་མཐིལ་མི་ཉུང་བ་རྙེད་ཐོག བྱེ་བྲག་ཞིབ་ཆའི་ཐད་ནས་སྔོན་བས་སྤྲོ་བ་ལངས་བྱུང་། སྤྱི་ཚོགས་རིང་ལུགས་ཀྱི‘‘དཔལ་ཡོན་རྣམ་གསུམ’’སྤེལ་བར་མཁོ་བ་དང་རྩོམ་ཐུང་འདིའི་ཤོང་ཚོད་བཅས་ལ་གཞིག་ནས། ཡུལ་སྡེ་དེའི་རིག་གནས་ཀྱི་ཡང་སྙིང་ཅི་ཞིག་ཡིན་པའི་ཐད་འདི་ནས་དོད་ཙམ་བརྗོད་ན་འོས་སྙམ།ཡིད་སྨོན་འཆོར་སའི་ཞིང་ཁམས་དེ་ག་ན་ཡོད་སྲིད།1933ལོར་དབྱིན་ཇིའི་རྩོམ་རིག་མཁན་གྲགས་ཆེན་ཏེ། ཀྲང་མུ་སི ་ཞིར་ཏུན་གྱིས་བརྩམས་པའི་སྒྲུང་གཏམ་རིང་མོ་སྟེ〈འཛིན་མའི་ཁ་མཚམས་མི་སྣང་བར་ཡལ་བ〉(གཏེར་མ་ཚེ་རིང་ཆོས་འཕེལ་ལགས་ཀྱི་བོད་འགྱུར་ཁ་ཡིག་ནི་དོན་སྒྱུར་ཚུལ་དུ〈མི་ཡུལ་གྱི་དག་པའི་ཞིང་ཁམས〉ཞེས་བཀོད་ཡོད)ཞེས་པ་—232—

‘‘སེམས་ཀྱི་ཉི་ཟླའི’’བཀྲག་དམངས།པར་སྐྲུན་འགྲེམ་སྤེལ་བྱས་པ་དང་། སྐབས་དེའི་འཛམ་གླིང་ཡོངས་སུ་ཆེས་བྲིན་པའི་དཔེ་དེབ་ཅིག་ཏུ་གྱུར་ཅིང་། ཀློག་པ་པོ་རྣམས་ལ་འཛམ་གླིང་དམག་འཁྲུག་ཆེན་པོ་ཐེངས་དང་པོ་མཇུག་རྫོགས་ནས་མ་འགྱངས་པ་ཙམ་དང་།དམག་འཁྲུག་ཆེན་པོ་ཐེངས་གཉིས་པ་དེ་ནི་རྐྱེན་ཙམ་ཐེབས་ན་ལངས་པར་་འགྱུར་བའི་ཟང་ཟིང་ཆེ་བའི་སྐབས་སུ། དབྱིན་ཇིའི་དོན་སྐྱོང་ཁང་གི་ཕྱི་་འབྲེལ་དཔོན་པོ་ཞིག་དང་ཁོའི་གྲོགས་པོ་གསུམ་ཟིང་འཁྲུག་ལངས་པའི་པ་སི་ཁུ་གྲོང་ཁྱེར་ནས་བཤོལ་འབྲལ་ཆེད་དུ་གནམ་གྲུར་བསྡད་ནས་ཕ་ཀའེ་སི་ཐན(བོད་སྐད་ཀྱི‘‘སྤར་ཏེ’’ཟུར་ཆགས་པ་ཡིན་ལ་སི་ཐན་ནི་དབྱིན་སྐད་ཀྱི་ཡུལ་གྲུའམ་ས་ཆའི་དོན་ཡིན)གྱི་པའེ་ཧྲ་ཝར་སྐྱོད་པའི་མཁའ་ལམ་དུ། ཁོང་་་་རྣམས་བསྡད་ཡོད་པའི་གནམ་གྲུ་དེ་ཇག་པས་བཅུན་ཤོར་ཞིང་། སྔོན་དུ་་གཏན་ཁེལ་བྱས་ཡོད་པའི་མཁའ་ལམ་དང་བྲལ་པ་དང་། ཧི་མ་ལ་ཡ་རྫ་རྒྱུད་སྙེག་ནས་ནུབ་ནས་ཤར་ཕྱོགས་སུ་དཀྱོག་མུར་བྱང་ཕྱོགས་སུ་འཕུར་བ་ན། ཨུ་ཚུགས་དབང་དུ་མཐའ་ཀུན་གངས་རིས་བསྐོར་ཞིང་རྫ་རྒྱུད་དང་གཅོང་རོང་འཕྲེད་གཞུང་དུ་ཆགས་པའི་གསང་བ་གཉེན་པོའི་ཉམས་དང་ལྡན་པའི་བོད་མི་འཚོ་བའི་ས་ཆ་ཞིག་སྟེ‘‘ཞེང་ཀི་ལི་ལ’’ཟེར་ས་དེ་ལ་བབས། སྒྲུང་ལས་ཡུལ་སྡེ་དེ་ནི་ལྷ་ཡུལ་ཞིང་ཁམས་དང་མི་ཡུལ་ཞིང་ཁམས་ཀྱི་དབྱེ་བ་འབྱེད་རྒྱུ་མེད་པར།བདེ་ཞིང་མཆོག་ཏུ་གྱུར་པའི་རང་དབང་དང་ལྡན་ས་ཞིག་ཡིན་ཚུལ་སོགས་་བཀོད་ཡོད། དེ་ནས་བཟུང་སྟེ་ཟིང་འཁྲུག་གིས་རབ་ཏུ་སུན་པའི་འཇིག་རྟེན་འདིར། ས་མིང་འདི་ནི་ཇི་སྲིད་དུ་རྟག་པ་དང་བདེ་བ་ལྡན་པ་དང་ཞི་དུལ་ལྷིང་འཇགས་བཅས་ཀྱི་གོ་དོན་དུ་འདྲ་བར་བསྡུས་པའི་དོན་དུ་ཆགས།སྐབས་དེ་དུས་དབང་དྲག་ལྡན་པའི〈པུ་ལེ་ཏེན་རྩོམ་རིག་ཚིག་མཛོད〉ནང་།བརྩམས་ཆོས་དེའི་བྱས་རྗེས་ལས་གཅིག་ནི་དབྱིན་ཇིའི་སྐད་ཆ་ནང་ལ‘‘ཟིང་བྲལ་དགའ་ཚལ’’ཞེས་བྱ་བའི་དོན་འདི་ངེས་པའི་མིང་ཞིག་བཏོད་བྱུང་ཟེར།—233—

དྲི་བཟང་ཐུལ་བའི་སྨན་ལྗོངས།་ཧོ་ལེ་ཝའུ་གློག་བརྙན་བཟོ་དཔར་ཀུང་ཟིས་དཔེ་དེབ་འདིའི་པར་དབང་ཉོས་་ནས་བརྙན་ཡོལ་སྟེང་དུ་འཆར་བཅུག་པས། དེ་མ་ཐག་ཏུ་འཛམ་གླིང་ཡོངས་ལ་སྤེལ་ཅིང་ཁྱབ་པས་སྔར་ལས་རྒྱུན་འབྱམས་སུ་གྱུར་པ་མ་ཟད། འགྲོ་བ་མིས་རིང་དུ་རེ་སྙེག་བྱས་ཤིང་ཕུགས་འདུན་དུ་སྣང་བའི་ཞིང་ཁམས་གང་དེའི་འདྲ་བསྡུས་ཚུལ་དུ་ངོས་འཛིན་བྱུང་།ཀྲུང་གོའི་བཅོས་བསྒྱུར་སྒོ་འབྱེད་ལས་དོན་རིམ་བཞིན་གཏིང་ཟབ་པར་ཕྱིན་པ་ན། གངས་ཅན་མདོ་ཁམས་སུ་ཡོད་པའི་བདེ་ཆེན་ཡུལ་གྲུའི་སྒོ་གླེགས་ཀྱང་གཞི་ནས་ཕྱེ་བ་རེད། དེ་དུས་ནས་བཟུང་རྒྱལ་ཁབ་ཐ་དད་པ་དང་ཤ་མདོག་མི་གཅིག་པའི་གནས་སྐོར་པ་དང་མ་རྩ་འདེབས་པའི་ཚོང་པ་སོགས་་གཅིག་ལ་གཅིག་འབྲང་ཚུལ་དུ་ཁ་བ་རི་བོའི་མདོ་གྲུ་འདི་ལ་འཚང་ཁ་བརྒྱབ་ཡོང་། ཁོ་ཚོ་ཤེལ་ལས་བཞེངས་ཤིང་དངུལ་གྱིས་ཤན་འདྲའི་གངས་རི་དང་།ཁོད་ཡངས་ཤིང་མར་ཁུའི་སྣུམ་མདངས་འཛིན་པའི་ན་གཞུང་། སྨན་བཙུན་ཁྲ་ཆུང་མིག་ལས་དྭངས་ཤིང་ཞི་དུལ་ལྷིང་འཇགས་ཀྱི་མཚེའུ། མུ་མཐའ་དང་བྲལ་བར་འཁྲུལ་བའི་མེ་ཏོག་གི་རླབས་མོ། གསང་གཉན་གྱི་ཉམས་དང་ལྡན་པའི་ཆོས་སྡེ། མཚར་ཞིང་ལྟ་ན་སྡུག་པའི་གཅོང་རོང་། ལྷུན་ཆགས་ལ་་གཤིས་འཇམ་པའི་བོད་དམངས། བཀྲག་མདངས་རྣམ་པར་འཚེར་བའི་མི་རིགས་ཀྱི་རིག་གནས་བཅས་ཀྱིས་ཡིད་དང་ཚོར་བྱེད་ཡོངས་སུ་དྲངས་པར་་་བརྟེན། མཐོང་ཡངས་པའི་སེང་གེ་ཕུར་སོགས་རྒྱལ་ཁབ་ནས་སྨོན་པར་ཡོང་བའི་གནས་སྐོར་པ་དག་གིས་ཡིད་ཀྱི་དུངས་པ་མཚོན་པའི་གཏམ་འདྲ་མིན་ཤོར་བ་ལས། འདི་ག་ཏན་ཏན་དུས་རབས་ཤིག་གི་རིང་ལ་མི་རྣམས་ཀྱིས་གཡེལ་མེད་དུ་བཙལ་བའི‘‘ཞེང་ཀི་ལི་ལ’’མ་ཡིན་ནམ། འདི་མ་ཡིན་ན་གཞན་ཞིག་ཡོད་སྲིད་དམ། འདི་དང་འདི་ལྟ་བུའི་གཏམ་གྱི་དྲི་བཟང་རླུང་དུ་ཁྱེར་ཞིང་ཁྱབ། མ་འགྱངས་པར‘‘ཞེང་ཀི་ལི་ལར’’སྨོན་ཞིང་ཕྱོགས་པའི་ཡོ་ལང་རྒྱལ་—234—

ཡོསེམས་ཀྱི་ཉི་ཟླའི’’བཀྲག་དམངས།ཁབ་ཕྱི་ནང་ཀུན་ནས་ངང་གིས་ལངས་པ་དང་། ཡུལ་སྡེ་དེ་ནི་རྒྱལ་ཁབ་ཁག་གི་གསར་འགྱུར་ལས་རིགས་དང་གནས་སྐོར་ལས་རིགས་ཀྱི་སྤྲོ་བ་ཆེ་ནས་ཆེ་བར་འཕེལ་བའི་གླེང་བྱ་ཞིག་ཏུ་གྱུར་སོང་།ཇི་སྐད་དུ་གཞན་གྱིས་བསྟན་ན་རང་ཡང་སད་འགྱུར་བའི་དཔེ་ལྟར།གོང་གླེང་གནས་ཚུལ་ལ་གཞིག་ནས་བློ་ལྡན་དག་གིས‘‘མིང་གྲགས་ཐོན་ཚད་ཀྱང་ཐོན་སྐྱེད་ནུས་ཤུགས་ཀྱི་ཆར་གཏོགས་པ’’ཤེས་ཤིང་། བོད་དམངས་ངག་རྒྱུན་གྱི་དོ་ཤལ་ལས་མུ་ཏིག་རེ་འགའི་ནོམ་ཉམས་ལའང་རྣ་བ་སྐྱོར་མོས་པས།འཛམ་གླིང་དུ་ཁྱབ་ཡོད་པའི་མིང་དེར་བརྟེན་ན། བདེ་ཆེན་ས་ཆའི་འཕེལ་རྒྱས་ནི་མཁའ་ལྡང་རླུང་དང་བསྟུན་ནས་དགུང་ལ་བསྟད་པ་ཚུལ་དུ་འགྱུར་བར་རྟོགས་ཚུན། ཡུན་ནན་ཞིང་ཆེན་སྲིད་གཞུང་སྲིད་ཇུས་ཞིབ་འཇུག་ཁང་གིས་མགོ་དྲངས་ཐོག ཞིང་ཆེན་སྲིད་གཞུང་གཞུང་ལས་ཐིན་དང་ཞིང་ཆེན་གནས་སྐོར་ཅུས་དང་བདེ་ཆེན་ཁུལ་གྱི་ཏང་སྲིད་མགོ་ཁྲིད་ལས་ཁུངས་དང་འབྲེལ་་བཅས་ཞིང་ཆེན་གྱི་ལས་ཁུངས་གཞན་དག་ཐེ་བའི‘‘ཡུན་ནན་ཞིང་ཆེན་བདེ་ཆེན་ཁོངས་ཞེང་ཀི་ལི་ལ་འབྱེད་སྤེལ་ལས་གཞིའི་ཞིབ་འཇུག་ཚན་ཆུང’’བཙུགས་པ་དང་། མཁས་པ་བཅུ་ཕྲག་འགའ་ཤས་གདན་ཞུ་བྱས་ནས་རྩོམ་རིག་དང་མི་རིགས་རིག་པ་དང་ཆོས་ལུགས་རིག་པ་དང་སྐད་བརྡ་རིག་པ་དང་ས་གཤིས་ས་རྒྱུས་རིག་པ་དང་བོད་ཀྱི་ཤེས་རིག་སོགས་རིག་ཁག་འཛོམས་ཚོད་ནས་ཞིབ་་འཇུག་མཛད་ཅིང་། ལོ་ཕྱེད་ལྷག་གི་ཡུན་ལ་བརྟག་དཔྱད་ཞིབ་འཇུག་བྱས་མཐར། གྲུབ་འབྲས་ཀྱི་སྙན་ཞུའང་མཁས་པས་དཔྱད་བཤེར་བརྒྱུད་ནས་ཆོག་གནང་ཐོབ།བདེ་བ་ཆེན་པོ་ལྡན་པའི་གནས་མཆོག་དེ་ངོས་འཛིན་རྒྱུ་ཡོད་སྲིད།1 ‘‘ཞེང་ཀི་ལི་ལ’’ཞེས་པའི་ས་མིང་འདི་བདེ་ཆེན་ཁུལ་བོད་ཀྱི་ཡུལ་སྐད་—235—

དྲི་བཟང་ཐུལ་བའི་སྨན་ལྗོངས།དུ‘‘སེམས་ཀྱི་ཉི་ཟླ’’ཟེར་བའི་སྒྲའི་ཟུར་དུ་ཆགས་པ་ཡིན་ལ། བདེ་ཆེན་བོད་མིའི་སེམས་སུ་ཡུལ་འདི་ནི་བདེ་འགྲོ་མི་དང་ལྷ་ཆེན་པོ་སྤྱི་ལ་དབང་ཞིང་།འགྲོ་བ་མི་དང་རང་བྱུང་ཁམས་བར་མཐུན་པར་འཚོ་བའི་ཕུགས་འདུན་མངོན་སུམ་དུ་རྟོགས་ཐུབ་པའི་ཞིང་ཁམས་སུ་གོ་བ་འཇགས་ཡོད་དེ། རྒྱ་རིགས་ཀྱི‘‘ཐར་ལྡན་ཁམ་བུ་འབྱུང་ཚལ’’དང་ནུབ་ཕྱོགས་རྒྱལ་ཁམས་ཀྱི‘‘ཡིད་བསྟེན་དགའ་ཚལ’’སོགས་དང་མཚུངས་ཆོས་ལྡན་པ་རེད།2་ ཀྲང་མུ་སིའི་སྒྲུང་གཏམ་དུ་ཁོད་ཡོད་པའི‘‘ཞེང་ཀི་ལི་ལ’’ཡི་ཁོར་ཡུག་དང་བདེ་ཆེན་ཡུལ་གྲུའི་ཁོར་ཡུག་སྟེ་སྣོད་དུ་རུང་བ་ཡོངས་སུ་མཐུན་ཏེ།འཕྲེད་རྒྱུག་རྫ་རྒྱུད་ཀྱི་ལྟོ་བར་གནས་པ་དང་། གངས་རི་ནི་བརྗིད་ཆགས་པ།གཅོང་རོང་ནི་ཟབ་དྲགས་པ། སྤང་འདམ་ནི་བཅུད་ལྡན་པ། འབྲི་ཆུ་རྫ་ཆུ་རྔུལ་ཆུ་སོགས་གཙང་བོ་ཆེན་པོ་གསུམ་ག་གཤིབ་པར་འབབ་ཅིང་གསེར་ལྡན་ཡུལ་ཞེས་གནའ་ནས་བསྟོད་པ་ཡིན་ལ། འདི་དང་འདི་བཞིན་རྟགས་སུ་རུང་བའི་རིགས་ཀུན་ནས་ར་འཕྲོད་པ་རེད།3 བདེ་ཆེན་ཡུལ་གྲུ་འདི་མ་གཏོགས‘‘ཞེང་ཀི་ལི་ལ’’དང་ཀུན་ནས་་་་མཚུངས་པའི་སྤྱི་ཚོགས་ཁོར་ཡུག་གཞན་ལ་མཛུབ་མོ་འཛུགས་དཀའ། ནན་ཞུ་དགོས་པའི་གནས་ཏེ། ཡུལ་སྡེ་འདི་ནི་འདམ(ཡུན་ནན་གྱི་བསྡུས་མིང)དང་ཁྲོན(སི་ཁྲོན)དང་བོད(བོད་ལྗོངས)གསུམ་གྱི་སྦྲེལ་མདུད་ཨ་ལོང་ལྟ་བུ་དང་ཚོང་ཟོང་འདུ་འགྲེམ་ཐོན་ས་གལ་ཆེ་བ་ཞིག་ཡིན་པའི་སྦྲགས་སུ། མི་རིགས་ཐ་དད་བར་ཕན་ཚུན་འགྲོ་འོང་དང་གཞིས་སྤོ་མཚེར་བསྣོལ་ཡང་ཡང་བྱུང་བའི་ལམ་ཁ་ལྟ་བུ་ཡིན་པས། བོད་ཀྱི་རིག་གནས་གཙོ་བའི་མཉམ་དུ་རྒྱ་དང་འཇང་དང་ལི་སུའུ་རིགས་དང་ཕོད་མི་རིགས(ཕུའུ་སྨི་ཞེས་པ་མ་དག་པའི་སྐྱོན་མཆིས)འབེ་རིགས(པའེ་རིགས་ཞེས་པ་མ་དག་པའི་སྐྱོན་མཆིས)དང་ཧོས་རིགས་བཅས་མི་རིགས་ཀྱི་ཡུལ་སྲོལ་ཅན་དུ་ཆད་པའི་རིག་གནས་ལྷན་གཅིག་ཏུ་—236—

‘‘སེམས་ཀྱི་ཉི་ཟླའི’’བཀྲག་དམངས།གནས་པ་འདི་འདྲ་བྱུང་ཞིང་། ནང་སྒོས་གནའ་བོའི་དུས་སུ་དེ་ལས་གཙིགས་ཆེན་དུ་འཛིན་པ་ཕལ་ཆེར་མེད་པའི་ཆོས་ལུགས་རིག་གནས་སྣ་ཚོགས་པ་ནི་འཇའ་ཚོན་ཇི་བཞིན་མདངས་མཚར་བ་དེ་འདྲ་བོད་མི་འཚོ་ཡུལ་གཞན་གྱིས་འགྲན་ཟླ་མི་ཡོང་། དེའི་ཁོངས་སུ་བོད་བརྒྱུད་ཐུབ་བསྟན་དང་རུའུ་བསྟན་དང་གཏོ་བསྟན་དང་གཤེན་བསྟན་དང་སྟོན་པའི་བསྟན་པ(སྟོན་པ་ཟེར་ས་གཤེན་རབ་ལ་གོ་ཞིང་འཇང་རིགས་ཀྱི་ཆ་ལུགས་སུ་གྱུར་པའི་གཤེན་བསྟན་ལ་ངོས་འཛིན)དང་དབྱི་སི་ལན་སོགས་འདུས་ཡོད། དེ་ཡང་བོད་བརྒྱུད་སངས་རྒྱས་ཆོས་ལུགས་ནང་གསེས་སུའང་དགེ་ལུགས་དང་རྙིང་མ་དང་བཀའ་རྒྱུད་སོགས་རི་བོ་ཐ་དད་པ་དུ་མ་འདུས་ཡོད། གནས་ཚུལ་འདི་འདྲའི་ངོས་ནས་མི་རིགས་མང་པོ་དང་བསྟན་པ་སྣ་མང་མཐུན་པར་གནས་ཤིང་ཆ་ཤས་འགའི་ཐད་ནས་ཕན་ཚུན་འདྲེས་ཀྱང་ཡོད་པའི་སྤྱི་ཚོགས་ཤིག་ཡིན་པ་འདི་ལའང་བོད་མི་འཚོ་ཡུལ་ལས་འགྲན་ཡ་གཞན་པ་ཡོད་པ་མིན།4 འགྲུལ་བཞུད་ཀྱི་ཐད་ནས་བརྟགས་ན། དུས་རབས་སྔོན་མའི་ལོ་རབས30བར་དུ་བདེ་ཆེན་ནི་ཞེང་ཀི་ལི་ལ་དང་འདྲ་བར། རྟ་དྲེལ་དང་རྐང་ཐང་ལ་བརྟེན་ནས་ཕྱི་ལོགས་དང་འབྲེལ་གཏུག་བྱེད་པ་ཡིན་ལ། ཕྱི་གླིང་པའི་བདེ་ཆེན་དུ་ལུས་པའི་ཤུལ་རྗེས་མང་ཙམ་ཡོད་པའང་སྒྲུང་གཏམ་དུ་བཀོད་པ་དང་མཐུན། ་5 སྒྲུང་གཏམ་དུ་བཀོད་པའི་བོད་བརྒྱུད་སངས་རྒྱས་པའི་དགོན་སྡེའི་དཔེ་གཞི་དེའང་བདེ་ཆེན་དུ་མངོན་པར་གསལ་བ་རེད། བདེ་ཆེན་ཁོངས་སུ་གནས་པའི་ནགས་ཀར་དགོན་པ་དང་དོན་འགྲུབ་གླིང་དགོན་པ་དག་སྒྲུང་་་གཏམ་གྱིས་ངོས་བཟུང་བའི་དུས་རབས་དེའི་སྔ་ཕྱིར་གཞི་ཁྱོན་ཆེ་ལ་གསོག་ནོམ་མང་བ་དང་། གྲྭ་པ་དང་ཇོ་མོ་དགོན་པ་གཅིག་ཏུ་ལྷན་བཞུགས་ཀྱི་སྲོལ་ཡོད་པ་དང་། ཚགས་ཞིབ་མོས་བཏབ་པའི་མེ་ཏོག་སྐྱེད་ཚལ་དང་བཀོད་ཡག་ཅིང་—237—

དྲི་བཟང་ཐུལ་བའི་སྨན་ལྗོངས།ཁུ་སིམ་པའི་ལྷས་ར་སོགས་ཞེང་ཀི་ལི་ལའི་ཆོས་སྡེ་དང་ཁ་འགྲིག་སོ་འགྲིག་རེད།6 ནུབ་ཕྱོགས་པས་ཨ་ཤེ་ཡ་གླིང་གཙོས་པའི་ཡུལ་གྲུ་ཆེན་པོ་འདི་ལ་ཤར་ཕྱོགས་ཟེར་ལ། ཤར་ཕྱོགས་ཡུལ་གྲུའི་མཁས་པས་བརྩམས་ཆོས་སུ་བཀོད་པའི་བདེ་ཆེན་ཡུལ་སྡེ་དེ་ཀྲང་མུ་སི ཞིར་ཏུན་གྱིས་རྩོམ་དུ་བཀོད་པ་དང་ཡང་ཧ་ཅང་མཚུངས། ཆིན་གོང་མ་ཀོང་ཞའུའི་སྐབས་ཀྱི་ས་དམ་ཁོངས་གཏོགས་ཅན་ཁྲོན་པ་ཡང་ལི་ཀྲོ་ཡིས་བརྩམས་པའི〈སོ་ནམ་སྤྱིས་གཉེར་སྡེ་བའི་ཟིན་བྲིས〉སུ། ཡུལ་སྡེ་དེ‘‘མངའ་ཁོངས(སྐབས་དེའི་ཆིན་རྒྱལ་རབས་ཀྱི་དབང་དུ་ངོས་བཟུང་བ་ཡིན)ཕྱི་ན་གནས་ཤིང་། དམངས་གཤིས་བབ་ཆགས་པ་དང་།གཡོ་རྫུ་ལ་མི་ཕྱོགས་པས། ཝའུ་ལིན་རྫ་འདབས་ཀྱི་ཁམ་བུ་འབྱུང་ཚལ་དང་མཚུངས་པར་སྣང’’ཞེས་པ་དང་། 1933ལོར་ཤར་ཕྱོགས་པའི་མཁས་མ་ལེའུ་མན་ཆིན་གྱིས〈ཁམས་དབུས་སུ་འཁོར་ལོས་བསྐྱོད་པའི་ཟིན་བྲིས་ཀྱི་མཐུད་ཆ〉ནང་བཀོད་པ་སྟེ། ‘‘ས་དམ་ནས་ནུབ་ཕྱོགས་སུ་སྐྱོད་པར ཉིན་གསུམ་ཕྱིན་རྗེས། ཐོལ་གྱིས་བདེ་ཐང་མཐའ་ཡས་པ་ཞིག་སྣང་བ་དང་། རླུང་ཁ་འཇམ་ལ་ཟླ་ཞལ་དྭངས། སྤང་ཐང་གནམ་གྱི་ཁ་མཚམས་བར་བརྐྱངས་ཤིང་།སྟེང་དུ་མེ་ཏོག་སེར་པོ་བརྒྱན་པ་དང་། ནོར་ཁྱུ་ལུག་ཁྱུས་བཀང་བ། ནགས་ཀྱིས་ཕྱོགས་བཞིར་ཡོལ་བ་བཏེགས་པ་ཞིག་སྣང་ཞིང་། ཡང་ཕྱིན་པ་ན།རྫོང་མཁར་བཀོད་ལེགས་ཤིང་། ཁྱིམ་ཐབ་ཀྱི་དུ་བ་སྣང་ཙམ་སྟེ། ཝའུ་ལིན་་ཉ་བ་ཁམ་བུ་འབྱུང་བའི་དྲང་སྲོང་གནས་སུ་མ་བསམ་པར་ཚུད་པ་དང་འཁུ་བ་ཞིག་ཏུ་སྣང་།’’7 ལུགས་གསར་ལྟར་བརྩིས་ན། དུས་རབས་བདུན་པའི་དཀྱིལ་ཆར་ཐོ་བོད་བཙན་པོའི་དམག་སྡེས་རྒྱལ་ཐང་སོགས་བཟུང་བ་ན། ཡུལ་གྱི་ཆགས་དབྱིབས་མཛེས་ལ་ས་གཤིན་པོ་ཡིན་པར་གཞིག་སྟེ། དེ་ནི་བདེ་མཆོག་ཆེན་པོའི་གདན་སར་འདོད་ཅིང་། ཕྱི་རབས་རྫོང་མཁར་ཆགས་སའི་ལྷོ་ནས་བྱང་—238—

ཕསེམས་ཀྱི་ཉི་ཟླའི’’བཀྲག་དམངས།ལ་བལྟས་པའི་དཀྱིལ་ཐིག་སྟེང་ནས‘‘ཉིན་ཡུལ་བ’’འམ‘‘ཉི་པང་རྫོང’’དང་།(སྔོན་གྱི་རྒྱ་འགྱུར་དུ‘‘རི་ཀའུང་ཁྲིན’’ཏེ‘‘ཉི་འོད་རྫོང’’ཞེས་པའི་དོན་ཡིན)བྱང་གི་རུས་སྦལ་སྒང་དུ‘‘བྱང་དཀར་བ’’འམ‘‘རྡོ་ཁོག་རྫོང’’སྟེ(བྲག་དཀར་པོ་ཡིན་པས་ཟླ་བའི་འདྲ་བསྡུས་སུ་བཏང་ནས་རྒྱ་འགྱུར་དུ‘‘ཡོ་ཀའུང་ཁྲིན’’ཏེ‘‘ཟླ་འོད་རྫོང’’གི་དོན་ཡིན)བསྐྲུན་པ་རེད། དེ་ནི་ཏན་ཏན་གྲགས་ཆེ་བའི་ཉི་ཟླ་རྫོང་གི་འབྱུང་ཁུངས་ཡིན་ངེས། ཏ་མིན་ཧུང་ཀྲི(ཧུང་ཀྲི་ཞེས་པ་རྒྱས་པར་བསྐྱངས་པ་ལ་གོ)ཁྲི་ལོ་བཅུ་གཉིས་པར(1499)འཇང་ས་དམ་མུ་གཟའ་རྒྱལ་པོས་རྒྱལ་ཐང་བཟུང་ཚུན་གྱི་དུས་ཡུན་ངེས་ཅན་ནང་རྫོང་དེ་གཉིས་སླར་གསོ་ཡང་མཛད་མྱོང་། ཉི་ཟླ་ལ་དད་འདུན་ལྡན་པ་ནི་གནའ་རབས་བོད་མིའི་རང་བྱུང་དངོས་པོར་དད་པའི་སྲོལ་ཞིག་ཡིན་ལ། ཆབ་སྲིད་སྒྲུང་ལྡེའུ་བོན་གསུམ་གྱིས་བསྐྱངས་པའི་བརྒྱུད་རིམ་དུ། མགུར་དང་གླུ་དང་མཆིད(གཏམ)དང་གཞས་དང་སྲིད་པ་འདེད་པ་སོགས་སུ་ཉི་ཟླའི་དད་འདུན་ཡང་དང་ཡང་དུ་ངག་གི་མེ་ཏོག་ཏུ་སྒྲོན་པའི་དཔེ་ནི་བགྲང་ལས་འདས་པ་ཡོད། དེས་ན་རྫོང་ལ་ལྟོས་ནས་བྱང་དཀར་བའམ་རྡོ་ཁོག་རྫོང་དེ་ཟླ་བའི་དོད་དུ་སྦྱརརྟེཅིང་། གནའ་གཞས་སུ་རང་གི་ཡུལ་སྡེ་དེ’’སེམས་ཀྱི་ཉི་ཟླ་’’ལ་བསྟོད་པའི་གོ་དོན་དང་ནི་རྒྱལ་ཐང་གི་གནའ་བོའི་ཡུལ་སྐད་ཀྱི་སྒྲ་ཇི་བཞིན་མཚུངས་པ་རེད་།དངོས་སྲིད་ཡུལ་སྡེ་ཞིག་དང་རྟོག་སྣང་གི་ཞིང་ཁམས་ཤིག་ངོ་བོ་གཅིག་ཏུ་སྦྱར་བ་དེའི་སྒྱུ་སྩལ་གྱི་གྲུལ་ཚུལ་ལ་དཔྱད་ན། ཀྲང་མུ་སིའི་ཉམས་མྱོང་དུ་ཐེབས་པའི་བདེ་བ་ཆེན་པོ་ལྡན་ཞིང་མཆོག་ཏུ་གྱུར་པའི་ཡུལ་སྡེ་དེས་ཁོང་ཉིད་ཀྱི་ཡིད་དྲངས་པ་དང་གཅིག བོད་མའི་ཆོས་སྡེ་དང་དམངས་ཁྲོད་སོགས་སུ་བྱང་ཕྱོགས་ཤམ་བྷ་ལའི་ཆོས་སྒྲུང་དེ་ཁྱབ་ཡོད་པ་དང་། ཆོས་སྒྲུང་ནང་བརྗོད་པའི་ཞིང་ཁམས་དེ་བོད་བརྒྱུད་སངས་རྒྱས་ཆོས་ལུགས་ཀྱི་བདེ་ལྡན་འདུན་པ་དང་བོད་དམངས་ཀྱི་བདེ་ལྡན་འདུན་པ་གཅིག་གྱུར་བྱུང་བའི་འདྲ་བསྡུས་ཤིག་—239—

དྲི་བཟང་ཐུལ་བའི་སྨན་ལྗོངས།ཡིན་པ་རྟོགས་སླ་བ་དང་། དེ་ཕྱིར་ཀྲང་མུ་སི་ལ་མྱོང་རྟོགས་གཉིས་ནས་ཤན་བཟོས་པས། ངག་གི་སྒྱུ་རྩལ་གྱི་སྣང་ཁམས་ནས་གཅིག་གྱུར་བཏང་ཡོད།ཤམ་བྷ་ལའི་ཤན་ཐེབས་འདུག་པ་དེ་བརྗོད་བྱའི་ཐད་ནས་མངོན་གསལ་ཐོན་ཡོད་པར་མ་ཟད། གནམ་གྲུ་གང་དེ་ཇག་པས་བཅུན་ཤོར་ཞིང་ནུབ་ཕྱོགས་ནས་ཤར་ཕྱོགས་དང་ཤར་ཕྱོགས་ནས་ཡང་བྱང་དུ་འཕུར་བའི་མཁའ་ལམ་ཐད་ནས་ཀྱང་གསལ་བཤད་བྱུང་ཡོད་པ་དང་གཉིས། ཀྲང་མུ་སི་ལྟ་བུའི་ཕྱི་གླིང་པའི་སྣང་ངོར་བོད་མིས་བདེ་ལྡན་དུ་འདོད་པའི་བྱང་ཕྱོགས་ཤམ་བྷ་ལ་དང་བདེ་ཆེན་ཡུལ་མིས་རང་གིས་ཕ་ས་ཕ་ཡུལ་དེ་སེམས་ཀྱི་ཉི་ཟླ་ལ་བསྟོད་པ་འདི་ཀུན་ནས་གཅིག་འདྲ་མ་ཡིན་ནམ། འཛམ་གླིང་དམག་འཁྲུག་ཆེན་པོ་སྔ་མུར་ཕྱི་ལངས་འབྱུང་ཉེ་བ་དང་། དོན་དམ་དུ་མ་རྩ་རིང་ལུགས་སྤྱི་ཚོགས་འཕེལ་རྒྱས་བྱུང་ནས་བཟོ་ལས་རྒྱུ་ཆ་འཕྲོག་རྩོད་དང་བཙོང་སའི་ཚོང་ཁྲོམ་རྒྱ་བསྐྱེད་དགོས་པའི་དབང་དུ་གྱུར་ཅིང་། ཕྱི་ཉམས་སུ་རྒྱལ་ཁབ་བམ་མི་རིགས་བར་གྱི་འཐབ་རྩོད་དང་རིག་གནས་སམ་ཆོས་ལུགས་གྲུབ་མཐའ་བར་གྱི་འཐབ་རྩོད་ཀྱིས་སུན་པ་བསྐུར་བའི་མི་རྣམས་ལ་མཚོན་ན། ཡེ་ཤུ་ཆོས་སྒྲུང་དུ་བརྗོད་པའི‘‘ཡིད་བསྟེན་དགའ་ཚལ’’ནི་རྟོག་སྣང་གི་སྒྲུང་ཙམ་ལས། འཇིག་རྟེན་འདི་ན་སྲིད་པ་ནི་སེམས་ཀྱི་ཉི་ཟླ་འདི་ཡིན་ལ། འདི་ནི་ཤམ་བྷ་ལ་སྟེ་མི་རིགས་མང་ཡང་མཐུན་པ་དང་། གྲུབ་མཐའ་མང་ཡང་འདུམ་པར་འཚོ་བའི་ཆ་ནས་ཡིད་དུ་འོངས་པ་ཞིག་ཅི་ལ་མིན། གཞི་འདི་ནས་ཡུལ་དེའི་བོད་མིའི་འཚོ་སྟངས་དང་འདུན་པ།སྒྲུང་གཏམ་པ་ཁོ་ཉིད་ཀྱི་ལེགས་ཉེས་གཉི་གའི་ཉམས་མྱོང་དང་འདུན་པ།སྤྱིར་འཛམ་གླིང་ཡོངས་ཀྱི་སྡུག་བསྔལ་མྱོང་བཞིན་པའི་མི་རྣམས་ཀྱི་ཚོར་སྣང་དང་འདུན་པ། འདི་དག་གཅིག་ལ་གཅིག་ལྟོས་དང་ཕན་ཚུན་འགྲིག་པོར་བཏང་ནས་སྒྱུ་སྩལ་སྣང་ཁམས་དེ་བཀོད་པ་རེད། གལ་ཏེ་མི་རིགས་ཐ་དད་དང་གྲུབ་མཐའ་ཐ་དད་བར་མཐུན་པར་འཚོ་བའི་འདུན་པ་འདི་འདྲ་ཞིག་་—240—

‘‘སེམས་ཀྱི་ཉི་ཟླའི’’བཀྲག་དམངས།བརྗོད་འདོད་ཀྱང་། འཚོ་བ་དངོས་ནས་དོན་སྙིང་འདི་འདྲ་ལྡན་པའི་རྟེན་ས་ཞིག་མ་རྙེད་ན། སྒྲུང་གཏམ་དེ་འདྲ་ཞིག་སྒོམ་མི་ཐུབ་པ་རེད། གལ་ཏེ་བོད་མིའི་ངག་རྒྱུན་གྱི་བྱང་ཕྱོགས་ཤམ་བྷ་ལའི་ཆོས་སྒྲུང་ནང་བཞིན་བདེ་ལྡན་ཞིང་ཁམས་ཀྱི་རྟོག་སྣང་ཡིད་འགུག་པ་དེ་ནི་བརྗོད་འདོད་ཀྱང་། དངོས་སྲིད་འཚོ་བ་ལས་འདུན་པ་དེའི་བླ་སྲོག་བཅོལ་སའི‘‘བླ་གནས’’ཉམས་དང་ལྡན་པ་ཞིག་མ་རྙེད་ན། ཆོས་སྒྲུང་ལ་ངེས་པའི་མག་མོག་གི་རང་གཤིས་དེ་ཞིབ་ཆའམ་འཚོ་བའི་བྲོ་བ་དང་ལྡན་པར་བརྗོད་མི་ནུས། དེས་ན་འཚོ་བ་དངོས་ཀྱི་མ་གཞིའི་རྣམ་པ་དེ་འདྲ་ཞིག་བདེ་ཆེན་ནས་མ་གཏོགས་མྱོང་སྣང་དུ་འགྱུར་ཐབས་མི་ཡོང་བ་རེད།9 བདེ་ཆེན་ཁོངས་ཀྱི་གནས་ཆེན་ཁ་བ་དཀར་པོའི་ངག་རྒྱུན་དང་སྦྱར་ནས་གོ་བ་ལེན་རྒྱུ་ཡོད་པ་རེད། གངས་རི་དེ་ཉིད་བདེ་མཆོག་ཆེན་པོའི་གནས་གལ་ཆེན་དུ་ངོས་འཛིན་པ་དང་། རང་བྱོན་ལྷ་ཆེན་པོའི་དཀྱིལ་འཁོར་དུ་ངོས་འཛིན་པ་དང་། སངས་རྒྱས་ཀུན་གྱི་ཐུགས་སྲས་དང་ཡུལ་གྲུ་དེའི་ཆེས་་་་་་གཙིགས་ཆེ་བའི་ཕྱོགས་སྐྱོང་བཅས་ལའང་ངོས་འཛིན་པ་ཡིན། ཚུལ་འདི་མི་ཉུང་ཤས་ཤིག་གི་འདོད་པ་དང་དུས་ཡུན་ཐུང་ངུ་ཞིག་གི་དམངས་སེམས་མིན་ཚོད་དེ། དེང་སང་ཡང་མཐའ་འཁོར་གྱི་སྤུན་ཟླ་མི་རིགས་སོ་སོ་དང་། ཡུལ་གྲུ་གཞན་ནས་ཡོང་བའི་འགྲུལ་བཞུད་པ་དང་། ཐ་ན་རྒྱལ་ཁབ་གཞན་དང་རིག་གནས་དར་སྲོལ་གཞན་པ་ཅན་ནམ་བསྟན་པའི་དད་རློམ་རྩ་བ་ནས་མི་གཅིག་པའི་མགྲོན་པོ་རྣམས་ཀྱིས་ཀྱང་མཐོང་བ་ཙམ་གྱིས་ཡིད་དྲངས་མི་འགྲོ་བ་ཕལ་ཆེར་མེད་པ་རེད། 1992ལོའི〈བཟོ་པའི་ཉིན་རེའི་ཚགས་པར〉གྱི་་་་གསར་འགོད་པ་སྟེ་ཧི་ཅིན་ཝུ་དང་ཡུན་རིང་ཚགས་པར་གྱི་རྩོམ་སྒྲིག་ལས་འགན་ཁུར་བའི་བཟའ་ཟླ་ཧོང་ཏིག་མིས་རྣམ་གཉིས་བདེ་ཆེན་ལ་ཡོང་ཐེངས་བཞི་བའི་སྐབས་དེར། ཁ་བ་དཀར་པོའི་རི་རྩེ་ནས་ཉི་ཟླ་བརྩེགས་མའི་འོད་ཁྱིམ་མཚར་—241—

དྲི་བཟང་ཐུལ་བའི་སྨན་ལྗོངས།པོ་མཐོང་བ་དེ་འདྲ་པར་དུ་བླངས་པ་དང་། ཕྱིས་སུ་བོད་མི་འཚོ་ཡུལ་གྱི་མཆོད་རྟེན་རྩེ་དང་དགོན་པའི་རྩིག་ངོས་དང་གྲོང་མིའི་གཞིས་ཀ་སོགས་སུ་དེ་འདྲའི་རི་མོ་དང་བཞེངས་བཀོད་གང་མང་མཐོང་བ་མ་ཟད། ཁོང་ཁྱོ་ཤུག་གངས་རིའི་འདབས་ཀྱི་གནས་ཆེན་ཏེ་ཆུ་ཤེལ་གནསརྩོཀྱི་ལོགས་སུ་ཡོད་པའི་བོད་ཁྱིམ་ཞིག་གི་ཉིས་ཐོག་གི་མཆོད་ཁང་དུ་མི་རབས་མང་པོར་བརྒྱུད་པའི་ཉི་ཟླ་བརྩེགས་མའི་གཟུགས་དབྱིབས་ཀྱི་མཆོད་ཆས་ཤིག་ལ་མཇལ་ཞིང་། ལོ་ཙཱ་བྱེད་མིའི་ཡག་པོ་མི་འཁྱོངས་པས་ན། མཆོད་ཆས་དེའི་མིང་དང་གོ་དོན་གྱི་སྐོར་གསལ་ཆ་མ་ཐོབ་ཀྱང་། ལྷ་པས་ལྷ་འབབ་པའི་ཆོ་གའི་སྐབས་སུ་མཆོད་ཆས་དེ་མགོ་ཐོག་ཏུ་སྒྲོན་རྒྱུ་ཡིན་ཚུལ་ཙམ་གོ་བརྡ་འཕྲོད་ཡོད། གཞི་འདི་ནས་ཁོང་ཁྱོ་ཤུག་གཉིས་ནས་བློས་དཔགས་ཚུལ་གྱིས་འདོད་པ་སྟེ། ཁ་བ་དཀར་པོའི་རྩེ་མོ་ནས་ཉི་ཟླ་བརྩེགས་མའི་འོད་ཁྱིམ་ཤར་བ་དེ་འདྲ་མཐོང་དཀོན་ཡང་།གནའ་བོའི་དུས་སུ་ལས་དབང་ཅན་ལ་ལར་མཐོང་སྐལ་ལྡན་ཡོད་ཤས་ཆེ་བ་རེད།བདེ་ཆེན་རྫོང་སྲིད་གྲོས་ཀྱི་ཀྲུའུ་ཞི་གཞོན་པ་སྤྲུལ་སྐུའམ་དགེ་བཤེས་ཉི་མ་ལགས་ཀྱིས་གསུངས་པ་སྟེ། ངོ་མཚར་ཆེ་བའི་སྣང་བརྙན་འདི་ལྟ་བུ་ཁོང་གིས་ཀྱང་མཐོང་མྱོང་ཚུལ་དང་། དེ་ནི་སྐབས་བཅུ་གཅིག་པའི་ཀྲུང་ཨུའི་ཚང་འཛོམས་གྲོས་ཚོགས་འཚོགས་པའི་སྔ་ལོ་དེར་མཐོང་བ་དང་། འདྲ་པར་སྟེང་དུ་བླངས་པ་འདི་འདྲ་གསལ་བོ་ཞིག་མིན་པས་ན། ཁོ་བོའི་མིག་འཕྲུལ་ཡིན་ནམ་སྙམ་ནས་གཞན་ལ་མ་འུར་ཟེར། སྐབས་དེར་བདེ་ཆེན་ཁུལ་སྲིད་གྲོས་ཀྱི་ཀྲུའུ་ཞི་གཞོན་པ་དང་ཐུབ་བསྟན་མཐུན་ཚོགས་ཀྱི་ཚོགས་གཙོ་བཞེས་པའི་སྤྲུལ་སྐུ་་་བསྟན་འཛིན་ཆོས་འཕེལ་ལགས་ན་རེ། གསང་བསྔགས་ཀྱི་དགོངས་པ་ལྟར་ན། ཁ་བ་དཀར་པོའི་རབ་འཕགས་སྣང་བརྙན་འདི་དང་འདི་ལྟ་བུ་ནི་ལོ་ངོ་སྟོང་ཕྲག་རེའི་ནང་ལན་རེ་གཉིས་ཙམ་ལས་མངོན་སུམ་དུ་སྣང་བ་མིན་ཚུལ་དང་། སློབ་དཔོན་པདྨ་འབྱུང་གནས་ཀྱིས་ཁ་བ་དཀར་པོའི་གནས་སུ་གཏེར་—242—

‘‘སེམས་ཀྱི་ཉི་ཟླའི’’བཀྲག་དམངས།མ་འདྲ་མིན་གནང་ཡོད་ཅིང་། ལས་དབང་ཅན་ལ་རྟེན་འབྲེལ་འགྲིག་སྲིད་པ་ཡིན་ཚུལ་གསུངས་པ་ལས། ཕྱོགས་སྐྱོང་འདི་ཉིད་ཀྱིས་བསྐྱངས་ཡོད་པའི་ཡུལ་གྲུ་འདིའི་བསོད་ནམས་ཀྱི་ཆེ་བ་དང་ཁྱད་ཆོས་ཀྱི་ཟུར་ཙམ་རྟོགས་ཐུབ་པ་རེད། གོང་གླེང་རྒྱུ་མཚན་དེ་དག་དབང་དུ་ལོས་ཡིན་ཏེ། ལུགས་གསར་གྱི1996ལོའི་ཟླ12པར་ཡུན་ནན་ཞིང་ཆེན་སྲིད་གཞུང་གིས‘‘ཞེང་ཀི་ལི་ལ’’བྱ་བར་ཕྱོགས་མང་པོ་ནས་དཔྱད་པ་ན། ཡུན་ནན་ཁོངས་དེའི་རྒྱལ་ཐང་དཀྱིལ་སྙིང་དུ་བཟུང་རུང་བའི་བདེ་ཆེན་བོད་རིགས་རང་སྐྱོང་ཁུལ་ཡིན་པ་ཐག་ཆོད་པ་དང་། 1997ལོའི་ཟླ9པའི་ཚེས14ཉིན་ཡུན་ནན་ཞིང་ཆེན་སྲིད་གཞུང་གིས་བདེ་ཆེན་ཁུལ་དུ་གསར་འགྱུར་ཁྱབ་སྤེལ་ཚོགས་འདུ་བསྡུས་ཤིང་། འཛམ་གླིང་ཡོངས་ལ་དུས་རབས་ཕྱེད་ལྷག་རིང་མི་རྣམས་ཀྱིས་བཙལ་བའི‘‘སེམས་ཀྱི་ཉི་ཟླ’’ཟེར་ས་དེ་བདེ་ཆེན་དུ་ངེས་འདུག་ཚུལ་བསྒྲགས། དེའི་མུར2001ལོའི་ཟླ10བར་རྒྱལ་ཐང་རྫོང་མི་དམངས་སྲིད་གཞུང་གིས་རྒྱལ་ཁབ་དམངས་སྲིད་པུའུ་དང་མངའ་རས་དཔོག་འགོད་ཅུས་ལ་རྒྱལ་ཐང་རྫོང་གི་རྫོང་མིང་སེམས་ཀྱི་ཉི་ཟླ་ལ་བསྒྱུར་རྒྱུ་སྐོར་སྙན་འབུལ་བྱས་པ་དང་། 2001ལོའི་ཟླ་བ12པའི་ཚེས17ཉིན། རྒྱལ་སྲིད་སྤྱི་ཁྱབ་ཁང་གིས་རྒྱལ་ཐང་རྫོང་གི་མིང་དེ་སེམས་ཀྱི་ཉི་ཟླར་སྒྱུར་རྒྱུའི་ཆོག་གནང་བཀོད་པ་དང་། 2002ལོའི་ཟླ5བའི་ཚེས5—10བར་རྫོང་མིང་བརྗེ་བའི་མཛད་སྒོ་རྒྱ་ཆེན་པོ་སྤེལ།‘‘སེམས་ཀྱི་ཉི་ཟླ’’བྱ་བའི་ཡུལ་གྲུ་དེའི་བཀྲག་མདངས་ཀྱི་ངོ་བོ་བཟུང་ཞིང་ཁྱབ་གདལ་དུ་བཏང་ནས་སྔོན་ལས་མང་བའི་མི་ལ་བདེ་ལྡན་བསྐལ་བ་བསྐྲུན་རྒྱུ་ནི་རང་རེའི་འོས་འགན་དུ་གྱུར་ཡོད། སེམས་ཀྱི་ཉི་ཟླའི་རིག་གནས་ལ་ཁྱད་འཕགས་དོན་སྙིང་ཡོད་སྲིད་དེ། མིའི་སྤྱི་ཚོགས་ཀྱི་ངོ་བོ་དེ་རིག་གནས་ཀྱི་སྟེང་དུ་ངེས་པ་ཡིན་ལ། རིག་གནས་ནི་མིའི་སྤྱི་ཚོགས་དང་རང་བྱུང་སྣོད་བཅུད་བར་གྱི་འབྲེལ་བ་དང་། མི་སྒེར་དང་མིའི་སྡེ་ཚོགས་བར་གྱི་འབྲེལ་བ། མིའི་—243—

དྲི་བཟང་ཐུལ་བའི་སྨན་ལྗོངས།སྡེ་ཚོགས་དང་སྡེ་ཚོགས་བར་གྱི་འབྲེལ་བ། མི་རྣམས་དང་མིའི་བློ་ཡུལ་དུ་གྱུར་བའི་ཆོས་ཅན་གྱི་འབྲེལ་བའི་དབང་དུ་ངོས་འཛིན་པའི་དེང་སྲོལ་ལྟར་ན།ལྟོས་བཅས་ཀྱིས་འབུར་དུ་ཐོན་པའི་སེམས་ཀྱི་ཉི་ཟླའི་རིག་གནས་ཀྱི་ཁྱད་ཆོས་དེ་ནི་ཆོས་ལུགས་གྲུབ་མཐའ་སྣ་མང་འཆམ་མཐུན་ངང་གནས་པ་དང་། མི་་རིགས་མང་པོ་འཆམ་མཐུན་ངང་གནས་པ། མིའི་སྤྱི་ཚོགས་དང་རང་བྱུང་ཁམས་ཀྱི་སྐྱེ་རྒུ་འཆམ་མཐུན་ངང་གནས་པ་དེ་ལགས། དེ་ཡང་། སེམས་ཀྱི་ཉི་ཟླའི་རིག་གནས་དང་གནའ་བོའི་རྒྱ་ཡིག་ཏུ་ཁོད་པའི་ཝའུ་ལིན་རྫ་འདབས་ཀྱི‘‘ཐར་ལྡན་ཁམ་བུ་འབྱུང་ཚལ’’བར་ཕན་ཚུན་འདྲ་བའི་ཆོས་ཡོད་ཀྱང་། སྒྲུང་དེ་དག་ནི་རྟོག་སྣང་གི་ཞིང་ཁམས་ཙམ་དུ་ཟད། བོད་ཀྱི་ཆོས་སྒྲུང་དུ་བརྗོད་པའི་བྱང་ཕྱོགས་ཤམ་བྷ་ལ་དང་ཀྲང་མུ་སུའི་སྣང་ངོར་གྱུར་བའི་སེམས་ཀྱི་ཉི་ཟླ་བར་ནའང་མཐུན་ས་མང་བའི་དབང་དུ〈འཛིན་མའི་ཁ་མཚམས་མི་སྣང་བར་ཡལ་བ〉ནང་དུ་ངོ་བོ་གཅིག་ཏུ་བཏང་ཡོད་ཀྱང་། བསམ་བཞིན་དུ་གྲལ་རིམ་ལྡན་པའི་སྤྱི་ཚོགས་ཀྱི་འཐབ་རྩོད་དང་ནི་གཡོལ་ཐབས་ཚུལ་དུ་བཏང་ཡོད།དོན་དམ་དུ་སེམས་ཀྱི་ཉི་ཟླ་ནི་འཇིག་རྟེན་དུ་སྲིད་ཅིང་ཕུན་སུམ་ཚོགས་པའི་འཚོ་བའི་དོན་དང་ལྡན་པའི་ཡུལ་སྡེ་ཞིག་ཡིན་པས། གྲལ་རིམ་ལྡན་ལ་གཡོ་སྒྱུ་དང་འཐབ་རྩོད་ལྡན་པའི་སྤྱི་ཚོགས་ཀྱི་བདེན་པ་ཇི་བཞིན་འཛིན་པའི་དབང་དུ་ཉིད་ཀྱི་རིག་གནས་དོན་སྙིང་ངོས་གཟུང་དགོས་པ་རེད།དང་པོ། སྤྱི་ཚོགས་དང་རང་བྱུང་སྣོད་བཅུད་བར་ཕན་ཚུན་མཐུན་པའི་རིག་གནས་ཁྲད་ཆོས་འཇིན་འདུག ་སེམས་ཀྱི་ཉི་ཟླའི་མངའ་ཁོངས་དེ་འཕྲེད་རྒྱུག་རྫ་རྒྱུད་ཀྱི་གནས་ཏེ། རི་བོ་མང་ལ་རི་ཚོགས་ཁྲོད་དུ་གཏེར་མང་བ་དང་། ཆུ་བོ་མང་ལ་ཆུ་རྒྱུན་དག་ཏུ་གསེར་བཞུར་བ། མངའ་རས་ཀྱི93ལྐོརི་ཀླུང་དུ་གཏོགས་པ་དང་། ཆེས་མཐོ་ས་མཚོ་ངོས་ལས་མུས5545ཡིན་ལ་ཆེས་དམའ་ས་མུས1503ཡིན། ནུབ་—244—

‘‘སེམས་ཀྱི་ཉི་ཟླའི’’བཀྲག་དམངས།བྱང་མཐོ་ལ་ཤར་ལྷོ་དམའ། སྤྱིར་ས་མཐོ་ཡང་སའི་གོ་ལའི་སྤུན་ཐིག་ཐེབས་ས་དམའ་བ་དང་། གནམ་གཤིས་ནི་ས་བབས་ཇེ་མཐོར་སོང་བར་བསྟུན།རིམ་པ་བཞིན་གཅོང་རོང་ཚ་གཤམ་ཁུལ་དང་རི་ས་དྲོད་འཇམ་ཁུལ་དང་རི་ས་འཇམ་པའི་ཁུལ་དང་རི་ས་གྲང་འཇམ་ཁུལ་དང་རི་ས་གྲང་གཤམ་ཁུལ་དང་རི་ས་གྲང་ངར་ཁུལ་ཏེ། གནམ་གཤིས་ཆགས་རྒྱུད་དྲུག་ཏུ་དབྱེ་རྒྱུ་ཡོད།གནམ་གཤིས་ཆགས་རྒྱུད་ཀྱི་སྤྱིའི་རྣམ་པ་ནི་ཞེང་དུ་ཡངས་ལ་ཡུག་ཏུ་དོག་པས་ན། ‘‘རི་བོ་གཅིག་ནས་དུས་བཞི་སྣང་འགྱུར་ལ། ལེ་དབར་རེ་རེར་ནམ་ཟླ་མི་གཅིག་པ།’’ཞེས་བྱ་རུང་ལ་བཞེངས་དབྱིབས་ཀྱི་གནམ་གཤིས་མངོན་པར་གསལ། དེ་ཡང་། རྫ་རི་གཟར་ལ་གཅོང་རོང་ཟབ་པ་དང་། ནགས་ཀློང་མཐུག་ལ་སྤང་ཐང་ཡངས་པའི་ཡུལ་ཁོད་དུ། རྩི་ཤིང་དང་སྲོག་ཆགས་ཀྱི་ཁྱབ་ཚུལ་ནི་རྣམ་པ་མང་ལ་འཁྲུག་ཆ་ལྡན་པ་ཡིན། དེ་འདྲའི་དབང་དུ་མི་རྣམས་ནི་ཡུལ་གྲུ་དེ་ག་ནས་མཁོ་བ་ལེན་ཡང་སྤྱོད་མཁས་པ། དཀའ་ཚེགས་ཆེ་ཡང་བརྩོན་པ་མི་ལྷོད་པ། འཇིགས་དངངས་ཚོར་ཡང་དཔའ་ངར་མི་ཞུམ་པ།དགོས་པ་ཐོབ་ཀྱང་དྲིན་ལན་གཟོ་ཤེས་པ་བཅས་ཀྱི་ཚུལ་དུ་འཚོ་ཞིང་། འདི་ནི་རང་བཞིན་དུ་གྲུབ་པའི་ལས་དབང་ལྟ་བུ་ཞིག་ཏུ་གྱུར་ཡོད། གཞི་དེ་ནས་བྱུང་བའི་རིག་གནས་ནི་རང་བྱུང་ཁམས་ལ་བརྩི་འཇོག་དང་རེ་འདུན་བཅོལ་བ་དང་འཛེམས་པར་བྱ་བ་བཅས་ཀྱི་བསམ་བློ་བྱུང་ཤིན་ཏུ་སྔ་ལ་དེང་སང་ཡང་རྒྱུན་བསྐྱངས་ཡོད་པ་ཞིག་ཏུ་སྣང་། དེ་འདྲའི་རིག་གནས་ནང་དུ་ལྷ་འདྲེ་ཀླུ་བཙན་ལྟ་བུའི་གདོད་མའི་རིག་གནས་སུ་གཏོགས་པ་ཡོད་ཅིང་། འཁོར་བ་མི་རྟག་པས་ན་ལེན་མཁས་ཆོག་ཤེས་སམ་གཞན་ཕན་བསམ་པ་ལྟ་བུའི་བར་བསྐལ་གྱི་རིག་གནས་ཡང་འདུས་ཡོད། དེ་མ་ཚད་འགྲོ་བ་མི་ལ་ཡོད་པ་སའི་གོ་ལ་འདི་གཅིག་པུ་སྟེ། མི་ནི་ཇི་སྲིད་དུ་རང་བྱུང་ཁམས་ལ་མ་བརྟེན་ན་བདེ་བ་མི་འཐོབ་ཕྱིར། རང་བྱུང་ཅི་རིགས་ལ་བརྩི་འཇོག་བྱེད་པ་དེ་རྡོན་དམ་དུ་མིའི་—245—

དྲི་བཟང་ཐུལ་བའི་སྨན་ལྗོངས།འབྱུང་འགྱུར་ལ་བརྩི་འཇོག་བྱས་པར་ངེས་པ་དང་། མིའི་རིགས་ཀྱང་འགྲོ་བའམ་སྲོག་ཆགས་ཡིན་པའི་ཆ་ནས་གཞན་དང་འདྲ་མཉམ་དུ་གནས་དགོས་ཀྱི།རང་གི་གནས་སྐལ་ལས་ཐལ་ཆེ་ན། འགྲོ་བ་མིས་རང་ཉིད་མིན་ལོག་ཏུ་བསྐྲད་པ་ཡིན་པས། སྤྱི་ཚོགས་དང་རང་བྱུང་སྣོད་བཅུད་བར་འཆམ་མཐུན་ངང་འཚོ་བ་ནི་མི་ལ་རང་བཞིན་གྱིས་གྲུབ་པའི་འོས་འགན་ཡིན་པ་ལྟ་བུ་དེང་རབས་རིག་གནས་ཀྱི་སྲོག་ཀྱང་ལྡན་པ་རེད། རིག་གནས་འདི་འདྲ་བ་ལ་མི་རྣམས་སོ་སོར་ཐོབ་པའི་གོ་རྟོགས་ཚད་མཉམ་པ་ཞིག་མ་ཡིན་ཡང་། གང་ཞིག་གདོད་མའི་རྨོངས་དད་དུ་ངེས་པས་རྗེས་ལུས་སུ་ངོས་བཟུང་ནས་དགག་པར་བྱ་བ་མ་ཡིན་གྱི། རང་རེའི་རིག་གནས་ཀྱི་བསྐལ་བ་ངེས་ཅན་ཞིག་གི་ཤུལ་བསྐྱུར་ཡིན་པ་དང་། ཁུངས་བཅོལ་སའི་དད་རློམ་གྱི་གཞི་མ་གཅིག་པ་ཙམ་ལས་མི་ལ་ད་ལྟ་ཡིན་ཡང་རང་འདོམས་ཀྱི་རིན་ཐང་དང་རིག་གནས་ཀྱི་རིན་ཐང་དང་གནས་སྐོར་དཔལ་འབྱོར་གྱི་རིན་ཐང་བཅས་ལྡན་ཞིང་། དགོས་པ་མི་ཉུང་བ་ཡོད་པས་གཅེས་འཛིན་གྱི་འདུ་ཤེས་ལྡན་པ་རེད། གང་ཞིག་ཆོས་ལུགས་སུ་ངེས་པས་བག་འཁུམས་ཀྱི་གཤིས་དང་ལྡན་པར་འདོད་པ་དང་སྤྱི་ཚོགས་འཕེལ་རྒྱས་ཀྱི་རྐྱེན་ངན་དུ་ངོས་བཟུང་ནས་དགག་པར་བྱ་བ་མ་ཡིན་གྱི། ཤེས་རིག་བསྐལ་བར་བྱུང་བའི་ཆོས་ལུགས་ཉིད་གནས་ཤིང་འཕེལ་བའི་རྒྱུ་རྐྱེན་བཞི་སྟེ། རང་བྱུང་ཁམས་ཀྱི་གསང་མཐིལ་མ་བརྟོལ་བ་དང་། སྤྱི་ཚོགས་སྡུག་བསྔལ་གྱི་་གསང་མཐིལ་མ་བརྟོལ་བ། ཚན་རིག་ལག་རྩལ་གྱི་འཕེལ་ཚད་ད་རུང་དམའ་བ། སེམས་ཅན་ལ་མེད་ཐབས་མི་ཡོང་བའི་རེ་འདུན་བཅོལ་ས་དགོས་པ་་སོགས་མིའི་སྤྱི་ཚོགས་འཕེལ་རྒྱས་ཀྱི་བརྒྱུད་རིམ་དང་ཡུན་རིང་འགྲོགས་སྲིད་པའི་རྒྱུ་མཚན་དང་བཅས་པར། རིན་ཐང་རྟོགས་ཤིང་གཅེས་འཛིན་གྱི་འདུ་ཤེས་ལྡན་འདུག་པ་རེད། ་སྤྱིར་རིག་གནས་གྲུབ་ཚུལ་གྱི་ཆེ་ཁག་ཅིག་མིའི་སྤྱི་ཚོགས་དང་རང་བྱུང་—246—

‘‘སེམས་ཀྱི་ཉི་ཟླའི’’བཀྲག་དམངས།ཁམས་ཀྱི་འབྲེལ་བའི་དབང་དུ་མི་རྣམས་ཀྱི་བློ་ངོར་གྱུར་བ་ངོས་བཟུང་བ་ཞིག་ཡིན་ལ། དུས་རབས་སོ་སོའི་རིག་གནས་ཁོར་ཡུག་མི་གཅིག་པའི་དབང་དུ་ངོས་བཟུང་ཚུལ་ལ་འཕེལ་རིམ་གྱི་ཁྱད་པར་ཡོད་པ་ཙམ་ལགས། དེས་ན་རིག་གནས་འཕེལ་རིམ་གྱི་ཆེ་ཁག་དབང་དུ་གང་ཞིག་སྐབས་བབ་ཀྱི་སྲོག་དོན་དུ་ངེས་པ་དང་། གང་ཞིག་སྐབས་བབ་དགོས་མཁོར་བསྟུན་ནས་འོས་ཤིང་འཚམ་པར་བེད་སྤྱོད་པ་ནི་རིག་གནས་འཕེལ་རྒྱས་བརྒྱུད་རིམ་གྱི་གཡོལ་ཐབས་མེད་པའི་ལས་འགན་ཞིག་ཡིན་ལ་ནོར་འཁྲུལ་ཡང་འབྱུང་སླ་བའི་གནས་ཡིན་པས།སེམས་ཀྱི་ཉི་ཟླ་ཡུལ་གྲུའི་རིག་གནས་སུ་འདིའི་ཐད་ནས་ཉམས་མྱོང་ཐོབ་པ་ལའང་རིན་ཐང་མི་དམན་པ་རེད།གཉིས་པ། གུ་ཡངས་ཀྱི་བློ་འདུན་དང་ནང་དུ་སེམས་ཕྱོགས་པའི་བློ་འདུན་ལྡན་པའི་རིག་གནས་ཁྱད་ཆོས་འཛིན་འདུགསེམས་ཀྱི་ཉི་ཟླ་ཡུལ་གྲུའི་མི་རིགས་དང་མི་རིགས་བར། མི་སྒེར་དང་སྡེ་ཚོགས་བར། སྡེ་ཚོགས་དང་སྡེ་ཚོགས་བར། ནང་ལ་སེམས་ཕྱོགས་ཤིང་ཆིག་སྒྲིལ་ཡོང་བར་དོ་སྣང་བྱེད་པའི་ཀུན་སྤྱོད་རྒྱུན་བསྐྱངས་ཡོད་པ་ཡིན། འདི་འདྲ་ཡོང་བ་ལ་ཚུགས་ཟབ་པའི་ལོ་རྒྱུས་རྟིང་གཞི་ཞིག་ཡོད་ཅིང་། དེ་གར་འཚོ་བའི་བོད་དང་འཇང་དང་ལི་སུའུ་དང་ཕོད་མི་དང་འཔེ་དང་དབྱིས་སོགས་མི་རིགས་དག་ནི་རྒྱ་བོད་སྐད་རྒྱུད་ཁོངས་ཀྱི་བོད་འབར་སྐད་ཚོགས་སུ་གཏོགས་པ་དང་། ཡིག་སྲོལ་བཏོད་སྔ་བའི་རྒྱ་ཡིག་ཏུ་དེང་ནས་ཡར་དེད་པའི་མི་ལོ་བཞི་སྟོང་ནས་ཉིས་སྟོང་བར་མི་རིགས་དེ་དག་གནའ་བོའི་ལྡེ་ཆའང(སྒྲ་ཙམ)ཚོ་ཁག་གི་ཚོགས་སྒྲིལ་ནས་གྱེས་ཡོང་བ་ཡིན་ཚུལ་བརྗོད་པ་དང་། མི་རིགས་དེ་དག་རང་རང་གི་གནའ་སྒྲུང་ལས་ཀྱང་འབྱུང་ཁུངས་རུས་ཁུངས་གཅིག་ནས་ཇི་ལྟར་གྱེས་ཚུལ་མང་དུ་བརྗོད་ཀྱི་ཡོད། ལོ་རྒྱུས་སྟེང་དུ་བོད་དང་འཇང་གཉིས་དེང་གི་འདམ(ཡུན་ནན)དང་ཁྲོན(སི་ཁྲོན)དང་བོད(བོད་ལྗོངས)བཅས་ཀྱི་—247—

དྲི་བཟང་ཐུལ་བའི་སྨན་ལྗོངས།ས་མཚམས་ལོགས་ཕྱི་ནང་ནས་ཚྭ་མཚོ་བརྩད་ནས་དམག་འཁྲུག་ལན་མང་པོ་བྱས་ཚུལ་དེབ་ཐེར་དང་གེ་སར་མགུར་སྒྲུང་ལྟ་བུ་ན་རྒྱས་བསྡུས་འདྲ་མིན་འབྱུང་བ་ལས། དམག་འཐབ་སྐབས་ཀྱང་ཕར་འགྲོ་ཚུར་འོང་རྒྱུན་མ་ཆད་པ་དང་།དགྲ་ཟླ་ལའང་སྙིང་ཐག་པ་ནས་དེའི་ཆེ་བ་ཁས་ལེན་པ་དང་། ཟིང་འཁྲུག་རྫོགས་རྗེས་སྔོན་བས་ཀྱང་ཉེ་དུའི་འབྲེལ་བ་ཇེ་དམ་དུ་སོང་ཚུལ་སོགས་ནས་ཤེས་གསལ་བཞིན། དེང་སང་བར་དུ་རིགས་རུས་དང་རིག་གནས་ཐད་ཁྱེད་་་་་ཁོངས་ང་དང་ངའི་ཁོངས་ཁྱེད་ཀྱི་ཚུལ་དུ་གནས། སྲོལ་རྒྱུན་དེ་འདྲའི་རྨང་གཞི་སྟེང་བདེ་ཆེན་ཡུལ་སྡེ་ནི་གནའ་བོའི་ལོ་ངོ་ཆིག་སྟོང་ཡན་ནས་བཟུང་སྟེ་ཤར་གྱི་ཇ་ལམ་མམ་དེང་སང་གནའ་བོའི་ཇ་རྟ་ཚོང་ལམ་ཟེར་བའི་ལམ་ཁ་ཡིན་པ་དང་། རྒྱ་བོད་རིག་གནས་སམ་ནང་ལོགས་ས་ཁུལ་གྱི་མི་རིགས་ཁག་གི་རིག་དཔལ་དང་བོད་མི་འཚོ་བའི་གཞོངས་མཐོན་པོའི་རིག་དཔལ་དེ་གར་་་འདྲེས་པ་ཡིན་སྲིད། ལོ་རྒྱུས་སུ་བདེ་ཆེན་ཡུལ་སྡེ་ནི་མི་རིགས་མང་ཙམ་དང་རྒྱལ་རབས་མང་ཙམ་གྱི་ཁོངས་གཏོགས་སུ་གྱུར་མྱོང་བས། རིག་གནས་་་་་འཕེལ་རྒྱུན་དུ་གནའ་རྒྱུན་མ་ཤོར་བ་དང་གསར་བ་སྤེལ་ཐུབ་པའི་ཁོར་ཡུག་ཆ་རྐྱེན་ཞིག་ལྡན་འདུག ཉེ་རབས་སུ་ཡོ་རོབ་གླིང་དང་ཨ་ཤེ་ཡ་ལྷོ་མའི་བསྟན་པ་སྤེལ་མིའི་རྒྱུད་པའང་ལུས་ཡོད་པས། རིགས་རུས་དང་རིག་གནས་གཉིས་ནས་བཤད་ཀྱང་། སྔོན་བས་རྒྱལ་སྤྱི་ཅན་དུ་འགྱུར་བར་རྨང་གཞི་བཏིང་་འདུག སྤྱིར་ཆོས་ལུགས་རིག་གནས་ལ་གཞན་པ་འཕུད་སྐྲོད་ཀྱི་གཤིས་ཀ་ལྡན་པ་དང་། ཕོ་མཆོག་མོ་དམན་གྱི་འདུ་ཤེས་ཟབ་པ་ཞིག་ཡིན་སྲིད། འོན་ཏེ་ས་རྒྱ་ཆེ་རྒྱུ་མེད་པའི་བདེ་ཆེན་ཡུལ་གྲུ་དེར། རང་ས་ནས་འཕེལ་ཡོང་བའི་ཆོས་ལུགས་རིག་གནས་ཡོད་ཐོག ཀྲུང་གོའི་ནང་ལོགས་ས་ཁུལ་ནས་སྤེལ་ཡོང་བ་དང་། ཐ་ན་རྒྱལ་ཁབ་ཕྱི་ནས་སྤེལ་ཡོད་པའི་ཆོས་ལུགས་རིག་གནས་སྣ་ཚོགས་འདུས་ཡོད་པ་མ་ཟད། ཚོ་དྲུག་གི་ཡེ་ཤུ་ལྷ་ཁང་དུ་དད་ལྡན་གཅིག་དྔྷ248—

‘‘སེམས་ཀྱི་ཉི་ཟླའི’’བཀྲག་དམངས།གིས་ཡེ་ཤུའི་བསྟན་པ་དང་བོད་རྒྱུད་ཐུབ་བསྟན་སྦྲགས་མར་བསྟེན་པའི་མཚར་འོས་གནས་ཚུལ་ཡོད་པ་དང་། ཁྲི་འབུམ་དགོན་པ་ནང་དུ་ཐུབ་བསྟན་དང་གཏོ་བསྟན་དང་གཞི་བདག་ལ་དད་པ་དང་རྨུ་རྡོའི་དད་པ་ལྷན་འདུས་བྱུང་བའི་གནས་ཚུལ་ཡོད་ལ། གཞན་ད་རུང་གྲྭ་པ་དང་ཇོ་མོ་དགོན་པ་གཅིག་ཏུ་སྒྲུབ་སྦྱོང་བྱེད་པའི་གནསུ་ཚུལ་ཡང་ཡོད་པ་རེད། ཡུལ་མི་རྣམས་ཀྱིས་ཕན་ཚུན་གུ་ཡངས་བྱེད་ཅིང་འགྲིག་མཐུན་ཡོང་བར་དོ་སྣང་བྱེད་པའི་བློ་འདུན་དེའི་རྟེན་གཞི་ཅི་ཞེ་ན། རང་སའི་མི་རིགས་གཞན་དག་དང་བསྡུར་ན། བོད་ཀྱི་རིག་གནས་དང་བོད་རྒྱུད་ཐུབ་བསྟན་ནི་གཞན་པ་ལས་དྲག་པའི་གོ་གནས་ཟིན་ཡོད།ཕྱིའི་ཡོང་མི་རིགས་དང་བསྡུར་ན། མི་འབོར་ཐད་ནས་བོད་མི་ལྟོས་བཅས་ཀྱིས་མང་བ་དང་། ཐོན་སྐྱེད་བྱེད་སྟངས་སམ་འཚོ་བ་རོལ་སྟངས་ཐད་ནས་བོད་སྲོལ་དྲག་པས་གཙོ་བོའི་གོ་ས་ཟིན་ཡོད། རྒྱུ་མཚན་བསྙེགས་ན། བོད་ཀྱི་ཐོན་སྐྱེད་བྱེད་སྟངས་དང་འཚོ་བ་རོལ་སྟངས་ཐད་ནས་སྔ་མོ་ཞིག་ནས་གཞན་གྱི་ལག་ཆ་བསྡུ་ལེན་བྱས་ནས་རྒྱུན་འཛིན་དང་དར་བར་སྤེལ་ཐུབ་སོང་བ་དང་གཅིག རང་མི་རིགས་ཀྱི་རིག་གནས་ཀྱང་ཚོང་ལམ་གྱི་ལམ་ཁ་ཡིན་པའི་ཆ་ནས་ཡུལ་སྡེ་གཞན་གྱི་རིག་གནས་སྡུད་ལེན་ཐུབ་སོང་བ་དང་གཉིས། གཞི་དེ་ནས་བསྐལ་བ་ཡ་ཐོག་གི་གྲུབ་འབྲས་ཀྱང་མ་དོར་བར་ཉར་ཚགས་རྒྱུན་བསྐྱངས་ཐུབ་སོང་ཕྱིར། ཕུན་སུམ་ཚོགས་པར་སྣང་ལ་ཀུན་གྱིས་ཡིད་སྨོན་སྲིད་པ་དང་གསུམ། དཔེར་ན་རྫ་ཆས་དང་ཤིང་ཆས་ཀྱི་བཟོ་རྩལ་དང་སྲོལ་རྒྱུན་གྱི་དཀར་ཆུའི་གཡོས་སྦྱོར་ལ་སོགས་སྲོལ་བཟང་མ་ཉམས་ལ་ཐབས་གསར་བའང་ཡང་ཡང་སྤྱད་པས་ན། བེད་སྤྱོད་པར་རན་ལ་གནས་སྐོར་ཐད་ནས་ཀྱང་རྒྱན་ཞིག་ཏུ་གྱུར་ཡོད། དེ་ཡང་། གཙོ་བོས་ཕལ་བར་བརྩི་འཇོག་དང་ཕན་ཚུན་་བརྩིས་པས། ཕན་ཚུན་རང་མིར་འཇོག་པ་དང་བཞི། རིག་གནས་སམ་ཆོས་ལུགས་ཀྱི་འབྱུང་ཁུངས་ཙམ་དུ་མ་བལྟས་པར། བེད་སྤྱོད་ཇི་འདྲ་ཡོང་བར་—249—

དྲི་བཟང་ཐུལ་བའི་སྨན་ལྗོངས།གཙིགས་ཆེ་བས། མི་རྣམས་ཀྱི་སེམས་ཀྱང་རང་ཤུགས་ཀྱིས་ནང་ལ་ཕྱོགས་པ་དང་ལྔ་ལགས། གཞི་དེ་ནས་དམངས་གཙོའི་བཅོས་བསྒྱུར་བརྒྱུད་ནས་སྤྱི་ཚོགས་རིང་ལུགས་ཀྱི་ལམ་ལུགས་སུ་ཞུགས་ཚུན། ཆབ་སྲིད་རིག་གནས་ཀྱི་བླ་སྲོག་ནི་མར་ཁེ་སི་རིང་ལུགས་ཀྱིས་བཟུང་ཞིང་། མི་རིགས་བར་གྱི་འབྲེལ་བ་སྔོན་བསུ་འདྲ་མཉམ་དང་མཐུན་སྒྲིལ་དང་རོགས་རེས་ཀྱི་ཕྱོགས་སུ་འཕེལ།འོན་ཏེ1958ལོའི་ཚུན་གྱི་དུས་ཡུན་ངེས་ཅན་ནང་། ནང་སྒོས་ལོ་བཅུའི‘‘རིག་གནས་གསར་བརྗེ་ཆེན་པོ’’བརྒྱུད་། གཡོན་ལྷུང་ཐལ་ཆེ་བའི་སྤྱི་ཚོགས་ཁོར་ཡུག་ཏུ་མི་རིགས་ཀྱི་སྲོལ་རྒྱུན་རིག་གནས་སྤྱི་དང་སྐད་ཡིག་སློབ་སྦྱོང་སོགས་ཐད་ནས་མ་རུང་བའི་ཆག་སྒོ་ཆེ་ཙམ་བྱུང་བས། ལོག་ལམ་དུ་ཤོར་བ་དེང་སང་ཡང་ངན་མཐའ་རྙེད་སྲིད། ཡིན་ནའང་དཔལ་འབྱོར་ཐད་ཀྱི་འཛུགས་སྐྲུན་ལྟེ་བར་བཟུང་བ་དང་བཅོས་བསྒྱུར་སྒོ་འབྱེད་ཀྱི་སྲིད་ཇུས་ལག་བསྟར་བྱས་ཚུན།དཔལ་འབྱོར་གོང་སྤེལ་དང་རིག་གནས་གོང་སྤེལ་ལ་སྔོན་མེད་དུ་བརྩོན་པ་སྐྱེད་པའི་སྐབས་སུ་བབ་པས། ལོ་རྒྱུས་ལས་ཆགས་བྱུང་ཞིང་རྒྱུན་ཀྱང་མ་ཆད་པའི་སྲོལ་རྒྱུན་ཡག་པོ་ལ་རྗེས་དཔགས་ཀྱི་ངོས་ཟིན་ཐོབ་པར་བརྟེན། སྔོན་པས་གོ་རྟོགས་ལྡན་ཞིང་མ་སྐུལ་རང་འགུལ་གྱིས་དར་རྒྱས་སུ་གཏོང་བཞིན་ཡོད།གསུམ་པ། མི་རིགས་ཀྱི་ངེས་པ་དང་རྣམ་མང་གི་ངེས་པ་ལྡན་པའི་རིག་གནས་ཁྲད་ཆོས་འཛིན་འདུགབདེ་ཆེན་ཡུལ་གྲུའི་ད་ཡོད་རིག་གནས་ཀྱི་ངོ་བོ་ཅི་ཞེ་ན། སྲིད་དུ་གཞིག་ན། བོད་རིགས་གཙོས་པའི་ཉེ་དུ་མི་རིགས་ཀྱི་ཚོགས་སྒྲིལ་ཞིག་གི་རིག་གནས་སྲོལ་རྒྱུན་ནང་། བྲན་གཡོག་སྤྱི་ཚོགས་དང་དེའི་ཡན་གྱི་གདོད་མའི་བསྐལ་བར་ཆགས་པའི་རིག་གནས་ཀྱི་ལྷག་འཕྲོ་དང་། བཀས་བཀོད་རྒྱུད་འཛིན་སྤྱི་ཚོགས་ལམ་ལུགས་སུ་ཆགས་པའི་རིག་གནས་ཀྱི་ཕྱི་རབས་ལ་འཕྲོད་པའི་ཆ་དང་།སྤྱི་ཚོགས་རིང་ལུགས་སྤྱི་ཚོགས་ལམ་ལུགས་སུ་ཆགས་པའི་རིག་གནས་བཅས་—250—

‘‘སེམས་ཀྱི་ཉི་ཟླའི’’བཀྲག་དམངས།འདུས་ཡོད་ཅིང་། ལོ་རྒྱུས་འཕེལ་རིམ་ལས་སྲོལ་རྒྱུན་དུ་གྱུར་པའི་མི་རིགས་ཀྱི་ངེས་པ་དང་། ཉེ་དུ་མི་རིགས་ཀྱི་ཁྱད་པར་དང་འཕེལ་བསྐལ་གྱི་ཁྱད་པར་དབང་དུ་གྱུར་པའི་རྣམ་མང་གི་ངེས་པ་མཐུན་སྦྱོར་ཐོན་ཡོད། ཞེང་དུ་གཞིག་ན། བོད་རིགས་གཙོས་པའི་ཉེ་དུ་མི་རིགས་ཀྱི་ཚོགས་སྒྲིལ་དང་། རྒྱ་རིགས་ཀྱི་སྐད་ཡིག་དང་རྩོམ་རིག་དང་གཏོ་བསྟན་དང་བཟོ་རྩལ་འགའ་ལས་གྲུབ་པའི་རིག་གནས་དང་། ཧོས་རིགས་ཀྱི་དབྱི་སི་ལན་བསྟན་པ་དང་ཚོང་གཉེར་་གོམས་སྲོལ་སོགས་ཀྱི་རིག་གནས་དང་། ཕྱི་གླིང་པའི་ཡེ་ཤུའི་བསྟན་པ་དང་ཚོང་གཉེར་གོམས་སྲོལ་བཅས་སོ་སོར་མི་རིགས་ཀྱི་ངེས་པ་ལྡན་ལ། དེ་དག་འདུས་གྱུར་ནས་རྣམ་མང་གི་ངེས་པ་ཅན་གྱི་ཁྱད་ཆོས་གྲུབ་ཅིང་འཆམ་མཐུན་ཐོན་ཡོད། འདི་ལྟར་ཕྱོགས་གཉིས་ནས་མི་རིགས་ཀྱི་ངེས་པ་དང་རྣམ་མང་གི་ངེས་པ་གྲུབ་ཐོག བཅོས་བསྒྲུར་སྒོ་འབྱེད་ཀྱི་རྒྱལ་ཇུས་ཆེན་ལག་པོ་བསྟར་བྱས་ཚུན། མི་རིགས་སོ་སོས་རང་རང་གི་ཁྱད་ཆོས་ལྡན་པའི་གོས་རྒྱན་དང་གཡོས་སྦྱོར་དང་བཞེངས་བརྩིགས་དང་ཞབས་བྲོ་དང་གླུ་གར་དང་བཀུར་སྲོལ་སོགས་ལ་སྔོན་བས་གཙིགས་འཛིན་བྱེད་ཀྱིན་ཡོད་པ་མ་ཟད། ཡུལ་གྲུ་གཞན་དང་མི་རིགས་གཞན་དང་རྒྱལ་ཁབ་གཞན་གྱི་སྔོན་ཐོན་ཤེས་བྱ་དང་ལག་རྩལ་ཡོ་བྱད་སྣ་ཚོགས་དང་འཚོ་བ་རོལ་སྟངས་གཅེས་ཤོས་སོགས་ཡུལ་སྡེ་རང་གི་དགོས་མཁོ་ལྟར་བསྡུ་ལེན་བེད་སྤྱོད་བྱེད་པའི་མུ་ལ། སྔོན་བས་གཞི་ཁྱོན་ཆེ་ལ་ཕུན་སུམ་ཚོགས་པའི་ངང་མཐུན་སྦྱོར་བྱེད་བཞིན་མཆིས། དཔེར་ན། བོད་ཀྱི་ཆ་ལུགས་མངོན་པར་ཐོན་ལ་སྒྲིག་ཆས་སོགས་དེང་རབས་ཀྱི་ཚན་རྩལ་སྤྱད་པའི་སྐར་རྟགས་ཡན་གྱི་ཁྱིམ་ཚང་གིས་གཉེར་བའི་མགྲོན་ཁང་རིགས་རྫོང་ཐོག་ཙམ་དུ་སུམ་ཅུ་ལྷག་ཡོད་པ་དང་། ཆུ་ཚན་གྱི་ཆུ་མིག་མང་བ་དང་དེ་དག་ནས་ཁྲུས་རྒྱག་པའི་གོམས་སྲོལ་ཡོད་པའི་གཞི་ནས། ཆུ་ཚན་གྱི་རྐྱལ་རྫིང་བཟོས་པ་དང་བྲག་ཁུང་བེད་སྤྱད་ནས་རང་བྱུང་རླངས་ཁྲུས་གཉེར་པ་ལྟ་བུ་དེང་རབས་ཀྱི་སྒྲིག་—251—

དྲི་བཟང་ཐུལ་བའི་སྨན་ལྗོངས།ཆས་ལྡན་པའི་ཆུ་ཚན་ཁྲུས་རྫང་དུ་མ་འབྱེད་སྤེལ་བྱས་ཡོད། སྤྱིར་མི་རིགས་ཀྱི་ངེས་པ་དང་རྣམ་མང་གི་ངེས་པ་དེ་ལོ་རྒྱུས་ལས་རང་བཞིན་གྱིས་ཆགས་ཡོང་བ་ལ་རྗེས་དཔགས་ཀྱི་གོ་རྟོགས་ལྡན་པས་ན། བསམ་བཞིན་དུ་བེད་སྤྱོད་དང་སྔོན་བས་རྐྱེན་བཟང་མང་པོ་འདུས་བཅུག་ནས་སྔོན་ཐོན་ཅན་དང་ཁྱད་ཆོས་མངོན་གསལ་དོད་པོར་གཏོང་བཞིན་འདུགསེམས་ཀྱི་ཉི་ཟླའི་རིག་གནས་ལ་འཕེལ་རྒྱས་མདུན་ལམ་རྒྱ་ཆེ་བ་ཡོད་སྲིད་དེ།སྲོལ་རྒྱུན་རིང་ལ་མངོན་པར་གསལ་བའི‘‘རང་མདོག’’རྒྱུན་སྐྱོང་གོང་སྤེལ་དང་འདི་ལ་འཚམ་པའི‘‘གཞན་མདོག’’བསྡུ་ལེན་བེད་སྤྱོད་བྱེད་པའི་མཉམ་དུ།སྲོལ་རྒྱུན་གྱི་ངེས་པ་དང་གསར་གཏོད་ཀྱི་ངེས་པ་འཆམ་མཐུན་ཡོང་བར་བརྩོན་པའི་ཚུལ་འདི་ལ་གཞིག་ན། སེམས་ཀྱི་ཉི་ཟླ་ཡུལ་སྡེར་ཡིད་དུ་འོང་བའི་འཕེལ་རྒྱས་མདུན་ལམ་ཡོད་པ་ཤེས་ཐུབ་པ་ཡིན། རང་བྱུང་སྣོད་བཅུད་དང་ཡུལ་གྱི་ཆགས་དབྱིབས་དབང་དུ་དཔྱད་ན། སེམས་ཀྱི་ཉི་ཟླ་ནི་འབྲི་ཆུ་རྫ་ཆུ་རྔུལ་ཆུ་གསུམ་གྱི་གཉེར་སྲུབ་མ་ལག་ཅེས་པའི་ནར་མོ་ཡུག་ཏུ་སྣང་བའི་ས་དབྱིབས་སུ་གནས་པས། གཏེར་དུ་གྲུབ་པའི་ཆ་རྐྱེན་ཤིན་ཏུ་བཟང་། ཤེས་ཟིན་པ་ལ་གསེར་དང་དངུལ་དང་ཟངས་དང་ལྕགས་དང་ཞ་ཉེ་དང་ཆུ་ཤེལ་དང་རྡོ་བལ་དང་ཀ་མ་རུ་དང་སོལ་སྨུག་དང་འདམ་སོལ་སོགས་གཏེར་སྣ25ཡོད་པ་དང་།གཏེར་ཁ་དང་གཏེར་དུ་གྱུར་ཡོད་ས120ལོངས་ཤིང་། དེའི་ནང་དུ་བཤེར་ནས་གསལ་ཆ་བྱུང་བའི་གཏེར་མལ་ཆེ་ཤོས1དང་འབྲིང་གྲས5དང་ཆུང་གྲས15ཡོད་པ་རེད། མངའ་ཁོངས་སུ་འབྲི་ཆུ་མ་ཐེ་ནའང་ཆུ་རྒྱུན་ཆེ་ཆུང244ཡོད་ཅིང་། ཡོངས་སུ་འབྲི་ཆུའི་མ་ལག་ཏུ་གཏོགས་པ་རེད། ལོ་མང་པོའི་རིང་བརྟགས་པ་ལྟར་ན། མ་མཉམ་འབབ་ཚད་མུས་དཔང་བཞི་གྲིག་མ3 7ནས4 37༼སྐར་ཆ་ཅན་གྱི་ཆུ་རྒྱུན་རིམ་པ་དང་པོའི་གྲས་སུ་ཚུད་པ་ལ13ཡོད་ཅིང་། སྤྱིའི་རིང་ཚད་སྤྱི་ལེ545ཡོད་པ་དང་། འབབ་ཡུལ་གྱི་རྒྱ་—252—

‘‘སེམས་ཀྱི་ཉི་ཟླའི’’བཀྲག་དམངས།ཁྱོན་སྤྱི་ལེ་གྲུ་བཞི་མ80065 9ཡོད་པ་ཡིན། མངའ་ཁོངས་སུ་མཚོ་མོའམ་མཚེའུ298ཡོད་ཅིང་། རྒྱ་ཁྱོན་མུས་བཅུ་ཡན་ལོངས་པ་ལ30ལྷག་ཡོད་པ་དང་། མངོན་པར་ཆེ་ལ་གྲགས་ཀྱང་ཆེ་བ་ལ་ནགས་མཚོ་དང་བས་མཐའ་མཚོ་དང་ཞོ་སྟོད་མཚོ་སོགས་ཡོད་པ་ཡིན། ས་ཁར་ཐོན་ཚད་མུས་དཔང་བཞི་གྲིག་མ0 5༼སྐར་ཆ་ཡན་གྱི་ཆུ་གྲང་ཆུ་མགོ9ཡོད་པ་དང་། ཆུ་ཚན་ཆུ་མགོ་ཆེ་ཆུང14ཡོད་པ་ཡིན། འབྱེད་སྤེལ་ཆོག་པའི་ཆུའི་ནུས་སྟོབས་ཆན་ཝ་ཁྲི116་2ཡོད་ཅིང་། 2་001ལོར་སོན་སྔོན་རྫོང་ཁུངས་སུ་ཆུ་གློག་ས་ཚིགས38བསྐྲུན་ཟིན་པ་དང་། འཕྲུལ་འཁོར་བསྒྲིགས་ཚད་ཆན་ཝ་ཁྲི12 75ལོངས་ཡོད་པ་དང་། ཆུ་བེད་ཀྱི་བཟོ་འགོད་རྣམ་གྲངས511གྲུབ་ཡོད། 1988ལོར་རྒྱལ་ཡོངས་ཀྱི་ཞིང་སྡེ་གློག་ཆས་ཅན་དུ་འགྱུར་བའི་རྫོང10ཡི་གྲས་སུ་ཚུད་པ་དང་།ད་ལྟ་ཕལ་ཆེར་གྲོང་བ་སོ་སོར་གློག་འཕྲོད་ཡོད་པ་ཡིན། ལོ་འཁོར་རེའི་ནང་དུ་ཟླ6པ་ནས10བའི་བར་དུ་ནུབ་ལྷོའི་འཇམ་རླན་མཁའ་རླུང་གི་ཤན་ཐེབས་ནས་ཆར་ཆུ་མོད་ཅིང་། ལོ་རེའི་འབབ་ཚད་ཀྱི80ཕྲོཟིན་པས་རླན་ཤོས་དུས་ཚིགས་ཆགས་པ་དང་། ཟླ11པ་ནས་ཕྱི་ལོའི་ཟླ5པ་བར་དུ་འཇམ་སྐམ་གྱི་གཤིས་དང་ལྡན་པའི་ལྷོ་ཕྱོགས་ཀྱི་ཡན་ལག་ནུབ་རླུང་དྲག་པོའི་ཤན་ཐེབས་ནས་ཆར་ཆུ་ཉུང་ལ་ལོ་རེའི་ཆར་ཆུ་འབབ་ཚད་ཀྱི20སྐོཙམ་ཟིན་ཞིང་། དྭངས་ཉིན་མང་བ་དང་ཉི་འོད་ཀྱིས་ལོངས་པས་སྐམ་ཤོས་དུས་ཚིགས་ཆགས་པ་ཡིན།ས་གཤིས་དང་གནམ་གཤིས་ཀྱི་ཆ་རྐྱེན་དེ་འདྲའི་དབང་གིས་ཡུལ་དུ་སྔོ་ལྗང་བཀླུབས་ཚད་མཐོ་ཞིང་སྐྱེ་དངོས་ཀྱི་རྣམ་པ་མང་། ནགས་ཀློང་གི་ཁེབས་ཚད་མངའ་ཁོངས་སྤྱིའི38ལྐོལོངས་པ་དང་། ནགས་ཚལ་གྱི་ཁེབས་ཚད་དང་ཤིང་ཆ་བསགས་ཡོད་ཚད་ཡུན་ནན་ཁོངས་ཀྱི་རྫོང127ནང་གི་རྩེ་མོར་གྱུར་ཡོད།ཤིང་ཆར་རུང་བའི་ལྗོན་པ་རིགས43ཡོད་པ་དང་། ཤིང་ཏོག་རིགས20ལྷག་ཡོད་པ་དང་། རྒྱལ་ཁབ་ཀྱི་སྲུང་རིམ་གཉིས་པར་གཏོགས་པའི་ལྗོན་པ་རིགས—253—

དྲི་བཟང་ཐུལ་བའི་སྨན་ལྗོངས།6དང་སྲུང་རིམ་གསུམ་པར་གཏོགས་པ་རིགས7ཡོད་ཅིང་། ནགས་སའི་ཁྱད་ཆོས་ལྡན་པའི་ཡུལ་ཐོན་ཟས་སྨན་སོགས་རྩ་ཆེན་རིགས8ཡོད། ཕྱུགས་འཚོ་ཆོག་སའི་རྒྱ་ཁྱོན་མུའུ་ཁྲི་ཚོ1310 94ཡོད་ཅིང་ས་ཁྱོན་སྤྱིའི75 26སྐོལོངས་པ་དང་། རང་བྱུང་རྩྭ་ས་མུའུ་ཁྲི་ཚོ416 50ཡོད་ཅིང་རང་བྱུང་འབྲོག་སའི82་66ལྐོལོངས་པ་དང་། སྤྱོད་བདེ་བའི་རྩྭ་ས་མུའུ་ཁྲི་ཚོ316 40ཡོད་ཅིང་འབྲོག་ས་སྤྱིའི་གོ་ཆོད་རྒྱ་ཁྱོན་གྱི84 74ལྐོལོངས་པ་རེད། ཟོག་རྩྭ་ལ་རིགས742དང་གཟན་རྩྭ་བཟང་ཤོས་རིགས220ཡོད་པ་རེད། དེ་མ་ཟད་ཟས་དང་སྨན་དུ་རུང་བའི་ཤ་མོའམ་མོག་རིགས92ཡོད་པ་དང་། འབྲས་བུ་ཐོགས་པའི་རྩི་ཤིང་རིགས3278ཡོད། འདི་ལྟ་བུའི་ཁོར་ཡུག་ཏུ་ནུ་སོས་རིགས་ཀྱི་སྲོག་ཆགས97ཡོད་པ་དང་། བྱ་རིགས170ཡོད་། ཉ་རིགས75ཡོད། ལྟོ་་་་འགྲོའི་རིགས18ཡོད། སྐམ་གཤེར་ཉིས་འཚོ་རིགས5ཡོད་པ་རེད། དེའི་ནང་དུ་རྒྱལ་ཁབ་ཀྱི་གནད་དུ་བཟུང་ནས་སྲུང་སྐྱོང་བྱེད་བཞིན་པའི་རིགས38ཡོད་ཅིང་། ནང་གསེས་སུ་སྲུང་རིམ་དང་པོའི་རིགས11དང་སྲུང་རིམ་གཉིས་པའི་རིགས12ཡོད་པ་རེད། འདི་བཞིན་དུ་ཡུལ་གྲུ་དེ་དངོས་གནས་གནའ་བོའི་འཁྱགས་ཀླུང་དང་དེང་རབས་འཁྱགས་ཀླུང་གི་བཤམ་སྟོན་རྟེན་གནས་དང་། མཚོ་དང་མཚེའུ་ཡི་བཤམ་སྟོན་རྟེན་གནས། རྩི་ཤིང་གི་བང་མཛོད། སྲོག་ཆགས་ཀྱི་དག་ཞིང་དུ་བསྟོད་པ་ལ་ནོངས་མི་དགོས་པ་ཞིག་ཡིན།2003ལོའི་ཟླ7པའི་ཚེས2ཉིན། ཧྥ་རན་སེ་ནས་འཚོགས་པའི་མཉམ་འབྲེལ་རྒྱལ་ཚོགས་ཀྱི་སྐབས27པའི་འཛམ་གླིང་བསྐྱུར་ནོར་ཐད་ཀྱི་ལོ་ཚོགས་སྟེང་་གཙང་བོ་རྣམ་གསུམ་གཤིབ་པར་འབབ་ཡུལ་དེ〈འཛམ་གླིང་རང་བྱུང་བསྐྱུར་ནོར་གྱི་མིང་ཐོ〉ལ་ཁོད་པ་དང་། ད་ལྟ་རྒྱལ་ཁབ་ཀྱིས་དེ་གར་སྐྱེ་དངོས་རྒྱུད་རྒྱུའི་བང་མཛོད་འཛུགས་སྐྲུན་བྱེད་བཞིན་ཡོད། བཟོ་ལས་ཆེ་བ་མ་སྤེལ་་་ནའང་། དེ་ན་རང་བྱུང་ཐོན་ཁུངས་སྦྱོར་བཟོ་ཐད་ཀྱི་བཟོ་ལས་སྣ་མང་སྤེལ་—254—

‘‘སེམས་ཀྱི་ཉི་ཟླའི’’བཀྲག་དམངས།བའི་ཆ་རྐྱེན་ཡོད་པ་རེད།རིག་གནས་ཉར་ཚགས་དང་སྤྱི་ཚོགས་ཀྱི་འདུ་ཤེས་འཛིན་སྟངས་དབང་དུ་དཔྱད་ན། སེམས་ཀྱི་ཉི་ཟླ་ཡུལ་སྡེའི་རིག་གནས་ཉར་ཚགས་དང་སྤྱི་ཚོགས་ཀྱི་འདུ་ཤེས་འཛིན་སྟངས་སྐོར་གོང་དུ་རིག་གནས་ཁྱད་ཆོས་གླེང་བའི་སྐབས་སུ་ཆོག་ཚོད་ཙམ་ཞུས་ཡོད་པས། འདིར་མདོར་བསྡུས་ཙམ་ཞུ་རྒྱུ་ཡོད་པ་ནི་སྤྱི་ཚོགས་འདུ་ཤེས་ཀྱི་བླ་སྲོག་སྟེ་མི་ཆོས་ཀྱི་སྙིང་བོ་ངོས་གཟུང་བར་བྱ། སེམས་ཀྱི་ཉི་ཟླ་ཡུལ་སྡེའི་རིག་གནས་དེ་མིའི་སྤྱི་ཚོགས་དང་རང་བྱུང་ཁམས་ཀྱི་འབྲེལ་བ་དང་། སྤྱི་ཚོགས་ཀྱི་གྲུབ་ཆ་ཐ་དད་བར་གྱི་འབྲེལ་བ་ལེགས་འདུམ་བྱུང་ཞིང་། སྲོལ་རྒྱུན་སྐྱོང་ཤེས་དང་གཞན་བཟང་སྡུད་མཁས་ཀྱི་གཞི་ནས་གྲུབ་པ་རེད། རང་བྱུང་ཁམས་ཀྱི་སྐྱེ་དངོས་རྣམ་མང་ཅན་དང་སྤྱི་ཚོགས་ཀྱི་རིག་་གནས་རྣམ་མང་ཅན་སྲུང་སྐྱོང་ཐུབ་ལ་བེད་ཆོད་པའི་རྒྱུ་མཚན་དཔྱད་ན། སྤྱི་ཚོགས་ཀུན་སྤྱོད་དམ་མི་ཆོས་ཀྱི་ལྟ་བ་འཛིན་སྟངས་ཀྱི་ཐད་འདི་དོ་སྣང་བྱ་་འཚལ། དེའི་སྤྱི་མཚན་དུ་རུང་བའི་གནད་དེ། རང་བྱུང་ཁམས་སྤྱི་དང་དེ་གར་གནས་པའི་དངོས་པོ་ཅི་རིགས་ལ་རང་རང་གི་གནས་སྐལ་ཡོད་པས་བརྩི་འཇོག་བྱེད་པའི་འབྲས་བུར་རང་གི་ཆེ་བའང་ངང་ངམ་ཤུགས་ཀྱིས་འཐོབ་པ་དང་། འཚོ་བའི་བྱ་ཡུལ་ལ་བརྩི་འཇོག་བྱེད་པའི་འབྲས་བུ་རང་གི་མ་འོངས་པ་ལའང་ཚོགས་བསགས་པ་དང་། འགྲོ་བ་མི་ལ་བཀུར་ས་འཛེམས་ས་ཡོད་པ་ནི་རང་ལ་ཆེ་བ་དང་ལ་རྒྱ་བསྐྱུར་བ་ཡིན་པའི་འདུ་ཤེས་ལྡན་པ་རེད། གཞན་ལ་མཐུན་རྐྱེན་བཟོས་ན་རང་ལའང་མཐུན་རྐྱེན་འབྱོར་ཡོང་བ་དང་། གཞན་དེ་མཐོན་པོར་བཞེངས་པ་ལས་རང་ཡང་ཕ་རོལ་པས་བཞེངས་འགྱུར་བ་དང་།གཞན་དེ་སྒྲོལ་བའི་བརྒྱུད་རིམ་དུ་རང་ཡང་ཡ་རབས་སུ་བསླེབས་འགྲོ་བ་རེད།གཞན་ལ་གུ་ཡངས་བྱེད་པ་ལས་རང་ལའང་ཞི་བདེ་འཐོབ་པ་དང་། གཞན་ལ་བྱམས་བརྩེ་གནང་བ་ལས་རང་ལའང་གཅེས་སྐྱོང་འཐོབ་པ་རེད། འདི་དག་—255—

དྲི་བཟང་ཐུལ་བའི་སྨན་ལྗོངས།་ལས་ཀྱང་གནད་ནི་བདག་འཛིན་མེད་པ་ལས་ཆེ་བ་ལྡན་པའི་བདག་ཅིག་འགྲུབ་ཡོང་བ་དང་། བདག་འཛིན་མེད་པའི་ཁྲོད་ནས་ལྟག་ཕུགས་ཅན་གྱི་བདག་ཅིག་འགྲུབ་ཡོང་བ་འདི་ལགས། འདི་ལྟ་བུའི་མི་ཆོས་ཀྱི་འདུ་ཤེས་ཉིད་རིག་གནས་གསར་པ་འབའ་ཞིག་ནས་ཐོབ་པ་མིན་གྱི། གསར་རྙིང་རང་གཞན་ཏེ་རིག་གནས་རྣམ་མང་ཅན་གྱི་གཤིབ་བསྡུར་ལས་ཉིང་བཅུད་བསྡུས་བྱུང་བ་རེད།དེའི་ཕྱིར་ཚོང་སྲོལ་དར་ཡང་གཡོ་སྒྱུ་མེད་པ། བརྩོན་སེམས་ཆེ་ཡང་རྣབ་་སེམས་མེད་པ། ཁ་རྒྱབ་ཀྱི་དགོས་མཁོར་ལྟ་ཡང་འཆལ་ཐབས་ལ་འཛེམ་པ་ཞིག་ཏུ་གྱུར་ཡོད།གོང་གླེང་ལྟར་འདི་འདྲའི་རང་བྱུང་ཁོར་ཡུག་དང་སྤྱི་ཚོགས་ཁོར་ཡུག་ལྡན་པའི་ཡུལ་སྡེ་ཞིག་ལ་མཚོན་ན། བདེ་བ་ཆེན་པོ་ནི་ངེས་པར་འབྱུང་བ་ཞིག་ཡིན་ལ། མདུན་ལམ་ཡང་རྒྱ་ཆེན་པོ་ཞིག་མེད་ཐབས་མི་ཡོང་བ་རེད། །

སེམས་ཀྱི་ཁྲུས་གསོལ།སེམས་ཀྱི་ཁྲུས་གསོལ།ཀླུ་འབུམ་ཚེ་རིང་།གཤོག་འདབ་ལ་སྐྱོན་གྱིས་ཉེས་པའི་འདབ་ཆགས་རྨས་མ་ཞིག་ཚང་དུ་འཁོར་བ་བཞིན། སྐྱོ་དུབ་ཅིག་གིས་ང་རང་ཁང་བའི་ནང་དུ་བརྫངས།སེམས་ཁམས་སུ་སྨུག་པ་ལངས་དུས་ལང་ཚོའི་བཀྲག་མདངས་ཀྱང་ཉམས།ཟུངས་ཟད་ཀྱི་ནད་པ་ང་འདམ་དུ་བྱིངས་པས། དུས་ཡུན་རིང་བོར་ཉབ་ཉོབ་དང་། ལྡབ་ལྡིབ། བན་བུན་གྱི་ངང་ལ་ཧད་དེ་ལུས། ཕྱི་རོལ་ན་བྱིས་པ་སྐོར་ཞིག་བདའ་འདེད་སོགས་ཀྱི་རྩེད་འཇོར་རོལ་བཞིན་ཐང་སྟོང་དེ་འུར་ཟིང་གིས་ཁེངས། སྨྱུག་ཁ་བསྐོར་ཡང་འུ་ཐུག་སྟེ་ཨུ་ཚུགས་བྱས་སྐབས་བྱིས་པ་ཚོའི་གསལ་ལྷང་ལྷང་གི་དགོད་སྒྲ་དེ་ཕྲེང་ཐག་ཆད་པའི་མུ་ཏིག་རྡོག་པོ་བཞིན་འོད་ཆིལ་ལེར་ངའི་སྒེའུ་ཁུང་གི་ཁ་རུ་འཐོར་ཡོང་། བྱིས་པའི་དགོད་སྒྲ་དང་ལྷན་དུ་བྱེའུ་ཆུང་ཞིག་ཀྱང་འཕུར་ཡོང་སྟེ་སྒེའུ་ཁུང་གི་ཁ་རུ་བབས་ཤིང་། དྲ་་་གླེགས་ལ་མཆུ་ཏོ་བསྣུན་བཞིན་ཀྱུར་སྒྲ་ལན་འགའ་འབྱིན་རྗེས་ཡང་བསྐྱར་་་འཕུར་སོང་། དེ་ནི་གཉེར་མདུད་རྒྱག་པའི་སྨྱུག་ཐོགས་པ་ང་ལ་འཕྱ་བཞད་དང་ཀྱལ་ཀ་སློང་བ་འདྲ་བས། ངའི་རིག་པར་གློ་བུར་སྐར་ཁུང་ཞིག་བཏོད་པ་ལྟར་གསལ་ལེར་གྱུར། དེ་མུར་སེམས་ཀྱི་སྨུག་པ་ཡང་རང་སར་ཡལ་འགོ་་བརྩམས། ང་ལ་མུ་མཐུད་དུ་ནད་མེད་གཅོང་སྐད་འབྱིན་པའི་སྙན་ངག་དེ་འབྲི་འདོད་མེད་པས་སྨྱུག་ཤོག་བསྐྱུར་ཏེ་སྒོ་རུ་བུད།—257—

དྲི་བཟང་ཐུལ་བའི་སྨན་ལྗོངས།འཇིག་རྟེན་འདི་ནི་བཀོད་འདོམས་ཀྱི་ཚོད་འཛིན་དང་དུས་ཡུན་གྱི་་་་་བཀག་རྒྱ་མེད་པ་ནི་བྱིས་པ་ཚོའི་རྩེད་དགའ་མིན་ནམ། ན་ཆུང་ཚོས་བག་ཡངས་པའི་ངང་ནང་སེམས་ཀྱི་མདུད་པ་ལྷུག་གྲོལ་བྱུང་ན་ཆོག་གོ །ཨ་སྔོན་དང་སྤྲིན་དཀར་ཁོ་ཚོའི་ཡིན་ལ། ས་གཞི་དང་མེ་ཏོག་ཀྱང་ཁོ་ཚོར་དབང་། ལྷད་མེད་ཀྱི་སེམས་ཁོང་ནས་ད་གཟོད་ཟོལ་མེད་ཀྱི་འཛུམ་ཆུང་རྒོད། བྱིས་པ་ཚོས་རྩེད་འཇོར་གཡེང་བའི་ཁོ་བོས་རང་གི་ཕྱི་ནང་ཀུན་ལ་ཞིབ་ལྟ་ཞིག་བྱས་པ་དང་རང་སེམས་ལ་ཁྲུས་གསོལ་ཐེངས་ཤིག་བགྱིས།ད་བར་དུ་སྐྱོ་དུབ་ཀྱིས་མནར་མནར་བ་ནི་འདོད་སྲེད་ཞབས་མེད་ཀྱི་དོང་དུ་འཕག་འཚག་བརྒྱབ་པའི་རྐྱེན་དུ་ངེས་ལ། ད་བར་དུ་བྲིས་བྲིས་པ་གང་ཞིག་གཞན་གྱིས་བཀུར་བར་མོས་པའི་ཁྱེད་ཀྱིས་གསོག་གསོབ་དང་བཅོས་མས་མ་བསྒྲིབ་བམ། རྡུལ་གྱིས་མ་ཟིན་པ་ཅི་ཙམ་ཡོད། བྱིས་པ་ཚོའི་མདུན་དུ་ང་རང་ངོ་གནོངས་ཤིང་ཞེ་མེར་བ་བྱུང་། ད་ལྟའི་བསམ་མེད་ཀྱི་བྱིས་པ་འདི་ཚོ་ནམ་ཞིག་གི་ཚེ་ན་འཚར་ལོངས་བྱུང་སྟེ་འུར་འུར་ལང་ལོང་གི་མི་ཚོགས་སུ་འགྲོ་དགོས་པས། སྐབས་དེར་ཁོ་ཚོས་ཀྱང་བདག་དང་འདྲ་བར་ནད་མེད་གཅོང་སྐད་འདོན་པའི་སྙན་ངག་རེ་འབྲི་སྲིད་དམ། ངས་དེ་ལྟར་བསམ་པའི་མོད་ལ་སེམས་པ་ལྗིད་ཏིག་གེར་གྱུར། །—258—

སེམས་ཁྲལ་རིགས་ཤིགསེམས་ཁྲལ་རིགས་ཤིགལྗང་བུ།ཁྱོད་ལགས་ཏེནམ་ཡང་སེམས་ཁྲལ་བྱ་དགོས་པའི་ཁེར་རྐྱང་དུ་འཕྲིན་ཡིག་འབྲི་བར་མོས་པའི་མིཁྱོད་ལགས་ཏེརྗེས་སུའང་མཇལ་ཐབས་མེད་པའིལུས་པོ་དང་ལག་ཟུང་ཆ་མེད མཆུ་སྒྲོས་གྲང་མོཁོ་བོའི་ལྕེརོ་མྱོང་བྱེད་ཀྱི་དབང་བོམེ་ལྕེ་སྔོན་པོས་ས་གཞིར་བལྡགས ཁྱོད་ལ་བལྡགསནགས་ཚལ་གྱིས་ཆུ་ཕྲན་བཏུངམི་ཚོགས་སྒོ་འགྲམ་དུ་རུབ་ནས་ཅི་ཞིག་སྨྲའོན་ཀྱང—259—

དྲི་བཟང་ཐུལ་བའི་སྨན་ལྗོངས།བདག་གིས་སྔར་ལྟར་ཁྱེད་རང་དྲནདུས་རབས་ཀྱི་སྒྲོག་གུ་བཀྲོལ་བའི་ཁེར་རྐྱང་གི་མིའོན་ཀྱང མི་ཚོགས་སྔར་ལྟར་རུབབདག་གི་རིགས་རྒྱུད་ལ་རིམ་བཞིན་གོམས་པའིསྐད་ཆ་གསར་བ་ཞིག་ཡ་མཚན་ཞིག་སྨྲ་བཞིན་འདུགབདག་།་སྨྲ་བ་ཇེ་ཉུང་དུ་ཕྱིན སེམས་ཁྲལཛི་ ་—260—

ནོར་བུ།༽ནོར་བུ།ལྗང་བུ།གཙང་པོ་ནི་བཞུར་ལམ་ཙམ་ལས་མི་སྣང་ན་ཡངགྲུ་ཤན་རྟ་མགོ་མ་དེ་མདུན་ཕྱོགས་སུ་ནུར་གྱིན་འདུགརྟོག་བཏགས་ཀྱི་བར་ཐག་དེ་སྨུག་པའི་ཁྲོད་ན་གཡོ་འགུལ་བྱེདང་ཚོ་དམིགས་ས་རུ་སློབས་ཀྱིན་ཡོད་པ་འདྲ ནོར་བུས་རྩི་དམར་པོ་ཁྱོན་པའི་རྡོ་ཁང་གི་ཐོག་ཁ་རུདར་ལྕོག་རྙིང་ཧྲུལ་ཁ་ཤས་ཀྱིས་གཡབ་གཡུག་རྒྱགརྒྱབ་ལྗོངས་ནི་སྤྲིན་པ་ཁེར་རྒྱུ་ཞིག་དང་ནམ་མཁའ་སྟོང་པ་ཞིག་ཡིནང་ཚོ་གཞི་ནས་སོས་དལ་ངང་མཉམ་འཛོམས་འབྱུང་ལ་ཉེའདས་པ་དང་མ་འོངས་པ་དེ རྒྱ་ཅོག་གྲུ་བཞིའི་མཐའ་ལད་ལྟ་བའི་ངོ་བོར་ཐིམ ཅོག་ཙེའི་སྟེང་ལགྲུབ་ཀྱིན་པའི་རྒུན་ཆང་བུམ་པ་གང་དང་གླེང་མོལ་གྱི་དགའ་ཚོར་འཁྱིལལག་པ་ཚུར་སྲིངས་ཤིག ངའི་བྲང་ཁར་སྦྱོར་ཅིག ནོར་བུཁྲག་ཐིགས་དང་གད་སྙིགས གཡའ་ཆུ་དང་མེ་སོན་འདྲེས་པའིབརླན་གཤེར་བུམ་པ་གང་པོ་འདི་ལ དཀྲུག་དཀྲུག་མ་གཏོང་རོགསའདི་གཡོ་སྐྱོམ་མ་བྱེད་རོགས ཐམས་ཅད་ག་ལེར་གཏིང་དུ་ཐིམ་དུསདྭངས་གཙང་དང་ཞི་ལྷོད་ཀྱི་རང་མདངས་དེ་མངོན་ཐུབ་པའི་ཆེད་དུ—261—

དྲི་བཟང་ཐུལ་བའི་སྨན་ལྗོངས།བུད་མེད་ཚོས འཇིག་རྟེན་འདི་ཐོག་མ་ནས་རྟོག་བཟོ་བྱས་ཚར་འདུག་སྙམ་གྱིནབརྩེ་དུང་གིས འགྲོ་ལམ་དང་དམིགས་ས་སྔར་ནས་ཇུས་འགོད་བྱས་ཚར་སྙམ་གྱིནང་ཚོས བསླུ་བྲིད་ལྡན་ལ་དོན་སྙིང་ལྡན་པའིབརྗོད་བྱ་གསར་པ་གང་ཞིག་གླེང་འདོདགང་ཞིག་གླེང་རིན་ལྡན ནོར་བུང་ཚོས ཤིང་ཏོག་ཅིག་ལས་སྡུག་བསྔལ་གྱི་པགས་པ་ཐེངས་ཤིག་བཤུསནོར་འཁྲུལ་གྱི་པགས་པ་ཐེངས་ཤིག་བཤུསབདེ་ཟུག་ཀྱང་ཐེངས་ཤིག་བཤུསསིལ་ཤ་དེ་ལ་གསུང་མགུར་གྱི་ཕབ་རྩི་བརྒྱབསིལ་ཤ་དེ་ཁོ་ན་བདུད་རྩི་རུ་གྱུར་སོངཚི་གུ་དེ་ཁོ་ན་བདེན་པ་ཉིད་དང་ཁ་ཐག་ཉེ་བར་འགྱུར་གྱིན་འདུགརྒུན་ཆང་བུམ་པ་གང་དེབྱེད་མེད་ལས་ཚིག་ཅིག་དང་མཉམ་དུགས་ཆག་ཏུ་འགྲོ་བཞིན་འདུགདུས་ལ་མ་སླེབས་པར་སྐྱེ་བཞིན་པའིབུ་ཕྲུག་ཅིག་གི་ལྕེ་རྩེར་འཁྱིལ་སོངཚོར་བའི་གཏིང་ལ་འཁྱིལ་སོངབརྩེ་དུང་གི་བྲོ་བ་ཅི་འདྲ་རེདང་ལ་གསུང་རོགས—262—

ནོར་བུ།ནོར་བུམིག་ཆུ་ཁ་ཤས་ཐོག་མ་ནས་བཞུར་ས་མི་འདུགསྣོད་བཅའ་ཁ་ཤས་ནམ་ཡང་མིག་ཆུས་ཁེངས་འདུགཚེ་སྲོག་འདི་མ་གཞི་ནས་ཆར་ཐིགས་རྡོག་པོ་ཞིག་དང་འདྲ་བརདུས་ཚོད་ཀྱི་ཁ་ནང་ལ་ཞུ་བཞིན་འདུགནོར་བ སྙིང་གི་ནོར་བ མངར་ཁ་ལས་ཕྱིར་ཐོན་ཤོགརམི་ ར༄་ལས་ཀྱི་དབང་གིས གནས་མི་འདྲ་བ་སོ་སོ་ནས་ལམ་ལ་ཆས་ཏེང་ཚོ་དཔུང་བ་མཉམ་གཤིབ་ངང་དོན་དམ་གྱི་ཁྲོད་ནས་མཇལ་འོངདགུན་ཁ་མ་སླེབས་སྔོན་ལང་ཚོ་སྲབ་ནས་སྲབ་ཏུ་འགྲོ་མུས་ལགངས་ཐང་དུ་བཞག་པའི་རྐང་རྗེས་ཀྱི་མགུར་མའངལྷགས་རླུང་དམར་པོའི་ཁ་གཏད་ཀྱི་རྐྱེན་གྱིས་མོག་པོར་འགྲོཚངས་དབྱངས་ཀྱི་ནོར་བུརྒྱ་མཚོ་ཡི་ནོར་བུནོར་བུ་ང་ཚོ་ཇི་ལྟར ཅི་ཙམ་བཞུར་ནའང་རང་ཉིད་ལས་ཐོན་མ་ཐུབ་པ་འདི་ཡང་ཅི—263—

དྲི་བཟང་ཐུལ་བའི་སྨན་ལྗོངས།ལྷམ་ཆུང་དམར་པོ།འབྲོང་།ཁྱོད་ཀྱི་ལྷམ་ཆུང་དམར་པོ དཔྱིད་ཀྱིམེ་ཏོག་བཞིན རྩྭ་ལྗང་གི་མཉེན་ཤའི་སྟེངཨ་དཀར་གྱི་དྲི་ངད་འཐུལ དྭངས་གཙང་གིཡིད་འོང་མཁུར་ཚོས་ཀྱི་གཞོན་ཤ་སྲབ་མོརལམ་ལམ་དུ ཉི་འོད་དང་བཅས་པའིའཛུམ་ཆུང་གི་དྲོད་རླབས་འཁྱིལ གསལ་ལྷང་ངེརལྷམ་ཆུང་དམར་པོའི་བཀྲག་མདངས་ཀྱི་སྟེང་ནཆུང་ཆུང་གི་ཁྱོད་རང ངས་མཐོང་བའི་དུས་འདི་ལའཕྱོར་སྒེག་དང་དྲི་བསུང ཕྱེ་ལེབ་ཀྱིས་འཕྱོངའི་སེམས་ཁོང་གི་དུང་བ་ཟབ་མོས ལྗིད་ཏིག་གེརཁྱོད་རང་ནར་སོན་གྱི་མཛེས་སྡུག་གིབརྒྱུད་རིམ་ཡོད་ཚད་འཚོ་བཞིན དམ་བཅའ་འཇོགང་ནམ་ཡང་རྒས་མི་སྲིད གནམ་སའི་བར་དུ—264—

རྗེ་མི་ལ་རས་པ།རྗེ་མི་ལ་རས་པ།གངས་འཚོ།རྗེ་མི་ལ འཇིགས་རྔམ་རྔམ་གྱི་སྤྲིན་རུམ་ལསསེར་བ་རུམ་གང་ཁྱེར་ནས་ཕེབས་འོངས་ལརྗེ་མི་ལ གདམས་ངག་གི་ལྕག་ཚན་དབུ་ལ་སྐོར་བཞིནལྷ་རྟ་དཀར་པོ་ཞིག་བཅིབས་ཏེ་བཞུད་སོངརྗེ་མི་ལ་རས་པསརྨི་ལམ་ལྟ་བུའི་རྨི་ལམ་རིང་མོ་ཞིག་བརྒྱུད་མཐརདགྲ་བོ་ངོ་མ་དེ་རང་གི་རུས་གསེབ་ནས་རྙེདདེ་ནས་བཟུང ཏི་སེའི་སྤོ་རུ་འགྱིང་བའི་གངས་གཡག་བཞིནབུ་ཡུག་གི་སྦྱང་ཚོགས་རྒོད་པའི་ཁ་ལམ་དུ་བཞུགས་ནསཤེལ་སྒོང་ལྟ་བུའི་རང་ཉིད་དེ་འཚོལ་སླདཨ་མས་གནང་བའི་གསེར་གྱི་སྐམ་པ་དེསརྣམ་རྟོག་གི་དུག་ཚེར་རེ་རེ་དྲུངས་ནས་ཕྱུངསློང་བཟེད་ན ནས་འབྲུ་བདུན་ལས་མི་བརྒལ་ལསྐུ་རྒྱབ་ན སྒོམ་ཐག་ཙམ་ལས་མེད་པསརྡོ་གོར་མོ་ལ་ཡང་མིག་ཆུ་ཤོར་སོང

དྲི་བཟང་ཐུལ་བའི་སྨན་ལྗོངས།རྗེ་མི་ལ་རས་པསམཛེས་སེ་ཡི་ཤ་དྲོད་དང་པེ་ཏ་ཡི་སྡུག་སྐད་་་་་་འཁོར་བ་འདིའི་ཞགས་པ་ཡོད་ཚད་བཅད་ནས་ཕེབས་དུསཉམས་རྟོགས་ཀྱི་གཟི་བྱིན་ཤིག་ཤིགགསུང་བྱོན་པ་ཙམ་གྱིསབར་སྣང་གི་སྤྲིན་དཀར་ལུག་ཁྱུ་བཞིན་འདུས་ཤིངཞབས་བརྐྱངས་པ་ཙམ་གྱིསམ་ཕམ་གཡུ་མཚོ་དེ་ཆུ་མིག་བཞིན་དུ་བསྐྱུར་སོངརྗེ་མི་ལ བར་སྣང་དུ་འཕུར་དུསསྤྱན་ཟུང་ཀེམ་ཀེམ་གྱིས་སུ་ལ་གཟིགས་ཡོདམདའ་བོར་བའི་རྔོན་པ་ལ་གཟིགས་པ་ཡིན་ནམགཉིད་ལྕི་བའི་བྱིས་པ་ཚོར་གཟིགས་པ་ཡིནངོ་མ ང་ཁོང་དང་བར་ཐག་རིང་སོང་བསངས་ཅི་ཡང་མ་མཐོང ངས་ཅི་ཡང་མ་ཤེསརྗེ་མི་ལ འཇིགས་རྔམ་རྔམ་གྱི་སྤྲིན་རུམ་ལསསེར་བ་རུམ་གང་ཁྱེར་ནས་ཕེབས་མྱོང་ཟེརརྗེ་མི་ལ གདམས་ངག་གི་ལྕག་ཚན་དབུ་ལ་སྐོར་བཞིནལྷ་རྟ་དཀར་པོ་ཞིག་ལ་བཅིབས་ཏེ་བཞུད་སོང་ཟེར—266—

གསར་དུ་རྙེད་པའི་རྒྱལ་ཁམས།གསར་དུ་རྙེད་པའི་རྒྱལ་ཁམས།—སྒྱུ་རྩལ་མཁན་པོ་དབྱང་ལི་ཕེན་གྱི་ཞབས་བྲོའི་ལྟད་མོར་རོལ་བའི་ཚོར་སྣང་།འཇུ་སྐལ་བཟེང་།ན་བུན་སྔོན་པོ་ཞིག་ཡུན་གྱིས་བཀྲམ་པའི་ཁྲོད་ནདྲི་མ་མེད་པའི་སྒྲོ་ཕྲན་དཀར་པོ་ཞིགསྟེང་འོག་སྒྱུར་བཞིནཡང་བར་སྐྱོད་ཅིང་མཉེན་པོར་ལྡེམ ་ཞེན་གདུང་དྲག་པོའི་ཁ་རླུང་གིས་འདར་བའིམཆུ་འདབ་ཀྱི་པགས་པ་ཡི་ཆད་དང་ངང་སྒུག་གི་བར་ནསྐོམ་གདུང་གིས་ཧད་པའི་མིག་ཟུངབཞིན་རསཟུངས་ཁྲག་ཤོར་བའི་ཟླ་བ་སྟེནད་ཚུགས་ཀྱི་མཛེས་ཉམས་ཤིགདར་ཟབ་ཀྱི་སྦུག་ལམ་ནས་གྱེན་ལ་འགྱུ་བའིགཡུ་འབྲུག་སྔོན་མོའི་འཁྱོག་འགྲོསདྲི་བཞོན་གྱིས་ཕར་ཚུར་རེས་སུ་སྐྱོད་པའི—267—

དྲི་བཟང་ཐུལ་བའི་སྨན་ལྗོངས།དར་ལིང་དཀར་པོའི་རླབས་གཉེརསྦྲུལ་ཞགས་ས་ལ་འཁྱགསཆབ་རོམ་གྱི་རི་ཟོམ་ལ་སྲུབས་ཀ་དོད་པ་ལས ་ཆུ་ཐིགས་ཉིལ་ཉིལ་འོང ་སྟོང་ཁམས་ཆེན་པོར་བྲིས་པའི་འགྱུར་ཁུགས་དེསདབང་རྩའི་ཡན་ལག་ལྷུག་ལྕུག་གཡོའདི་ན་འཚེ་བ་མེདའཚོལ་སྙེག་དང་རེ་ལྟོས་ཀྱང་མེདསེམས་པ་དང་སེམས་པ་ལྷན་དུ་གཡོའདི་ནི་ཁྱེད་ཀྱིས་བསྐྲུན་པའི་འཇིག་རྟེན་ཞིགཡང་ན་བདག་གིས་བཞེངས་པའི་རྒྱལ་ཁམས་ཤིགགང་ལྟརགནས་འདིར་དེ་སྔོན་སུ་ཡང་སླེབས་མ་མྱོང ་དྔྷ268—

སྙནངགཔའིརྒྱལཁམས་ །སྙན་ངག་པའི་རྒྱལ་ཁམས།འཇུ་སྐལ་བཟང་།སྙན་ངག་པའི་རྒྱལ་ཁམས་ནིཚོན་མདངས་སྣ་ཚོགས་འདྲེས་པའི་ཁྲ་ཤིག་གེ་བ་ཞིག་མིན་ལདེ་ན་རྟོག་བཏགས་ཀྱི་སྦྲང་ཆང་དང་མཛེས་མའང་མེདསྙན་ངག་པའི་རྒྱལ་ཁམས་ནལུང་ཚིག་དང་རྣམ་བཞག་དེ་ཚོ་ཡོད་མ་མྱོངསྙན་ངག་པའི་བསམ་གཞིག་དེཚགས་མ་རུ་ཆུ་བླུགས་པ་བཞིནཐོལ་གྱིས་ཐོན་ཞིང་ཤར་གྱིས་འགྲོ་བསཞག་མལ་ཡེ་མི་གཏོངཚོར་བ་སྣ་ཚོགས་ཀྱང་གཙང་ཆེན་རགས་ལས་ཤོར་བ་བཞིནགང་ཤར་ལ་འདོར་ལེན་ཐེངས་གཅིག་གིསཐམས་ཅད་ལམ་གཞུང་གཅིག་ཏུ་སྡུད་ཅིང་འགྲོསྙན་ངག་པའི་རྒྱལ་ཁམས་ནི—269—

དྲི་བཟང་ཐུལ་བའི་སྨན་ལྗོངས།སྟོང་བ་འབའ་ཞིག་ལགས་ཏེསྟོང་བ་ཁོ་ནརགནམ་ས་ཤོང་ཐུབ ་—270—

རླུང་ལྡང་བའི་སྔ་རོལ།རླུང་ལྡང་བའི་སྔ་རོལ།གཅན་མེ་སྟགརླུང་ལྡང་བའི་སྔ་རོལ་ཏུརྡོ་བའི་ཚོགས་སྔར་གནས་སུ་གཉིདལྷིང་འཇགས་ཀྱི་གཙང་བོ སུ་ཞིག་གིམིག་མདངས་ཇི་བཞིན་འཇམ་ལརླུང་ལྡང་བའི་སྔ་རོལ་ཏུཉི་འོད་དང་འཇའ་སྤྲིན བར་སྣང་མཐོ་ཤོས་སུ་འཁྱིལནགས་ཚལ་གྱི་ཕ་མཐའ་འགྲིམས་པའི་མི་ཚོགསརླུང་མ་ལྡང་བའི་ཡར་སྔོན་དུའཇམ་མཉེན་གྱི་རི་འདབས་དང མཚོ་ཁུགས་སུ ་གནས་མལ་འཆའ་ཞིངམཆོད་བསྟོད་ཀྱི་རོལ་དབྱངས་ཁྲོད་ནསཁ་ཁུ་སིམ་པའི་རྨི་ལམ་ལ་ཞུགསརྨི་ལམ་གྱི་དུས་ཚིགས

དྲི་བཟང་ཐུལ་བའི་སྨན་ལྗོངས།དེ་ནི་རླུང་ལྡང་བའི་སྔ་རོལ་གྱི་དུས་ཚིགས་ཡིནགསེར་གྱི་ལྗོན་ཤིང གཡུ་ཡི་ལོ་མདུང་གི་ངང་ངུརད་དུང ལྷ་མོ་ཚོའི་གར་སྟབས་ལྡེམ་ལྡེམརླུང་མ་ལྡང་བའི་ཡར་སྔོན་དུདུས་ཚིགས་ཡོད་ཚད་ཀྱི་ཁ་དོག་གཅིག་ཡིནགླུ་སྒྲ་གཅིག་ཡིན གར་སྟབས་གཅིག་ཡིནདགོད་སྒྲ་དང་ངུ་ངགསྨོན་འདུན་དང་ཡིད་ཆེས་གཅིག་ཡིན་ལརླུང་ལྡང་བའི་སྔ་རོལ་ཏུང་ཚོའི་ཚེ་སྲོག་གཅིག་ཡིནའདོད་བློའང་གཅིག་ཡིན—བརྩེ་དུང་གི་བྱིན་རླབས་ཁྲོད་ནསྐྱེས་མ་ཚོའི་གྱ་གྱུ་མེད་ལ སྐྱེས་ཆེན་དག་གིརྫིག་ཉམས་ཀྱང་རྙེད་ཐབས་བྲལཆར་ཐིགས་རེ་རེའི་ཁྲོད་ནང་ཚོའི་མཛེས་སྡུག་གི་གནས་ཚང་ཡོདདྭངས་གཙང་གི་མཁའ་དབུགས་ཁྲོད་ནང་ཚོའི་འཚོ་བཅུད་དང་ཤེས་རིག་ཡོདལོ་ལེགས་དང་ལང་ཚོ་ཡོད—272—

ནྡྲང་སྲིདྲོ་བའིསྔརོལ་སྡོཤཱ་་༵ཊྭཱཾཏྲཱི་རྒྷཾ་་སྦྱི་ལྗདཱ་ལྡ་པྱྀད ་ཕྲག་གོང་ན་འཕུར

དྲི་བཟང་ཐུལ་བའི་སྨན་ལྗོངས།སྙན་ངག —་གཅན་མེ་སྟགབཟི་འཐོམ་པ་དེ་ལས་ཡང་བསྐྱར་སད་དུསདུས་ཚིགས་ཡོད་ཚད་ཀྱི་ཁ་དོག་བརྗེས་ཟིན་ལདྲན་པ་ཡོད་ཚད་ཀྱི་ཁ་ཕྱོགས་ཀྱང་སྔར་ནས་འགྱུར་ཟིནསྙན་ངག་འདི་དག་ལརྨི་ལམ་གྱི་དྲེག་པ་ཆགས་ཤིངརྒས་གཉེར་གྱི་དྲ་བས་གཡོགས་ཟིན་འདུགཕ་ཡུལ་གྱི་རྐང་ལམ་སྟེང་ན གཞས་གདངས་མེད་ཅིངའཇིག་རྟེན་གྱི་ཁྲོམ་ཚོགས་དབུས་སུ སྐད་སྒྲ་མི་འདུགཝུ་དཀར་ལྟ་བུའི་འགྱུར་ཁུགས་དེའི་ཁོངས་ནསམེ་ཏོག་ལྟ་བུའི་སྒེག་ཉམས་དེའི་རྒྱབ་ནསང་ལ རང་གི་ན་ཟུག་སྐྱོང་སའི་དུས་སྐབས་ཀྱང་མི་འདུག་ཨངཤོག་བུ་ཐེར་གང་ལ་བཤད་མི་ཚར་བའི་སེམས་དོན་བརྗོད་ཅིངསྨྱུ་གུ་རྡོག་གཅིག་ལ་བྲིས་མི་ཚར་བའི་སྐྱོ་སྣང་བཅོལ་ནའངཁེར་རྐྱང་གི་ལས་འབྲས་འདི—274—

སྙནངག —་—ལུས་རྒྱབ་ཁུར་བའི་གྲིབ་མ་བཞིནགར་ཕྱིན་ས་རུ ་སུན་སྣང་དང་སྐྱོ་ཡུས་མེད་པར་འབྲངས་འོངས ཚངས་་་་་་་་་་་དབྱངས་རྒྱ་མཚོ་མི་ཚེ་གཅིག་ལ་འཁྱམས་ཤིངམི་ལ་རས་པ་མི་ཚེ་གཅིག་ལ་སྤྲང་སྟེ་མཐར་ཐུག་གི་བདེན་པ་རྙེདངོ་མཚར་བའི་རྒྱབ་ལྗོངས་ཇི་ལྟར་བརྩམས་ནའངརླབས་ཆེན་གྱི་བདེན་པ་དེ་ཐེངས་གཅིག་ལས་མི་འདུགགལ་ཏེ ནམ་མཁའ་འདིར་ད་དུང་ནམ་མཁའ་གཞན་ཞིག་ཤོང་ནགླུ་སྒྲ་ཡོད་ཚད་ཀྱི་དབྱངས་འགྲོས་གཅིག་མི་སྲིད་ཅིངབགྲོད་ལམ་འདིར་བགྲོད་ལམ་གཞན་ཞིག་ཀྱང་བསྣན་ཆོག་ནབློས་བཏང་བ་ཡོད་ཚད་ཀྱི་སྐྱོ་ངལསྨྲེ་སྔགས་དང་དོགས་ཡུས་ག་ལ་ཡིནལྟོས་དང སྲིད་གསུམ་གྱི་རིག་པ་སྦྲུམ་པའི་བརྩམས་ཆོས་ཕོན་པོ་དགཕྱི་རབས་པའི་དཔེ་སྒྲོམ་ལོགས་ན་རྡུལ་གྱིས་གཡོགས་དུསནུབ་ཕྱོགས་ཀྱི་མཚམས་སྤྲིན་དམར་པོའི་ངོགས་ནའདས་པོའི་འགྱོད་གདུང་གི་གཟུགས་བརྙནམེ་ལྟར་འབར

དྲི་བཟང་ཐུལ་བའི་སྨན་ལྗོངས། ་ལམ་གྱས་རྒྱུ། གཞས་ཐ་མ་ཐོར།སྒོ སྨྲེང་བུ།ལམ་དེའི་དབང་གིསངས་ཚལ་འཆོས་ཀྱི་ཕྱི་གོས་རེ་གྱོན་ནསའི ༄འིསྤེསྲད་པའ་་མ་ར་ལ་འཁྱམ་འཁྱམ་བྱསཁོ་བོ་དང་ཁོ་མོ་ཚོརྒྱུས་མེད་པའི་ངོ་གདོང་ཝལ་ཝོལ ་རློམ་དཀའ་བའི་ལབ་གླེང་ཐན་ཐུན་ཁ་སང་གི་སྙིང་གི་གྲོགས་པོདེ་རིང་གི་སྒྱུ་མའི་མགྲོན་པོམཐར་ཐུག་ན་ལམ་ཧ་ཅང་དོག་དྲགས ་དེ་ཚོ ཆོས་ཉིད་ཅིག་ཡིན་པ་ཤེས་སྲིད་པའི་ལམ་འགྲོ་བགཏིང་ཟབ་ས་ཞིག་ན ཉམ་ཆུང་གིསགཤོག་ཀླུ་ཞིག་ལ་ཕ་གཞིས་གཡརལམ་དེའི་དབང་གིསངས་བསམས་ན འཇིག་རྟེན་ཧ་ཅང་རྒས་དྲགསགཞོན་ཤ་དོད་པོའི་ཁོ་རང་གང་ལ་འགྲོལྷ་—276—

ལམ་གྱ་མ་གྱུ། གཞས་ཐ་མ་ཐོར།ས་སྲོད་ལ་ཆར་བ་འབབནངས་ཞོགས་སུ་ཁ་བ་ལྡངརླུང་བུ་ནམ་གཡུག་ལ་ངེས་པ་མེདརྒས་པའི་འགྱོད་སྣང་གིསའཇིག་རྟེན་འུར་ལ་བརྗེསབདེན་ནོ ཁོ་གཅིག་པུརྒས་པའི་ཁྲོམ་ར་ན་ཁོ་གཅིག་པུའགྱོད་སྣང་མེད ང་རྒྱལ་མེདཡིན་ན་ཡང ནམ་རྒྱུན་ལོག་ཐེངས་རེརཁོ་ལ་རང་གི་ལམ་བུ་ཞིག་ཡོད་ཟེརལམ་དེའི་དབང་གིསངས་ལས་འཕྲོའི་གཡུ་སྦྲང་ལ་སྐད་ཅིག་བཏང‘‘ནམ་མཁའ་ཞིག་ཡོད་ན་རྨི་ལམ་ཞིག་ཡོདམང་པོ་ཞིག་རྒྱབ་ཏུ་བསྐྱུར་བཟོད་ནགླིང་ཕྲན་གཡུ་ལོ་ཅན་དེ་ང་ཚོའི་ཡིན’’ཡོད་པ་དང་མེད་པའི་མཚམས་ནསལམ་དེ་བདམས གསར་བ་དང་རྙིང་བའི་བར་ནསགཞས་དེ་བཀུགས ལམ་དེའི་དབང་གིསགཞས་ཀྱང་དེའི་དབང་དུ་སོང

དྲི་བཟང་ཐུལ་བའི་སྨན་ལྗོངས།རྐྱང་ཐང་།ཀླུ་ཚང་སྨྱུག་རྩེན།ཐང་ཆེན་པོ སྐྱོ་ངལ་གྱི་གླུ་ཆུང་ཞིག་སྟེརྐྱང་ཁྱུ་ཁོ་ན་པི་ཝང་གི་རྒྱུད་སྐུད་ན་འདརརླུང་བུ འཁྱག་བསིལ་བསིལ་གྱི་རླུང་བུཡུད་ཙམ་ཡུད་ཙམ་སྟེརླུང་ཡིན་པས་རླུང་ལྟར་བུད་འགྲོསྙན་ངག་པས་རྐྱང་ཐང་བརྒྱུད་དུསསྤྲིན་པ་ཞིག་ག་ལེར་ལྷོ་ཕྱོགས་སུ་རྒྱུ་ཞིངཕ་བོང་ཁ་ཤས་ཀྱི་རྒས་ཉམས་མཐོང་བསསྨྱུག་རྩེ་ཡང་རླུང་ལ་བརྡར་མ་ནུསཡུལ་ལྗོངས མི་ཚོས་རྐྱང་ཐང་དུ་གློང་བའི་ཡུལ་ལྗོངསཕན་ཚུན་འདེད་པར་རྩེན་པའི་རྐྱང་ཁྱུ ད་དུངརྒོད་ལ་ཤོར་བའི་རི་དྭགས་ཁ་ཤསརླུང་བུ་བཞིན་ཁེར་རྐྱང་གི་མཛེས་སྡུག་ལ་འཁོར་ཡོང—278—

ཕ་ཡུལ་ལ་བཏང་བའི་གཞས།ཕ་ཡུལ་ལ་བཏང་བའི་གཞས།ཀླུ་ཚང་སྨྱུག་རྩེན།ཕ་ཡུལ ང་ངོ་མ་དབུལ་ཞིང་ཕོངས དབུལ་ཕོངས་པ་ངས་ཁྱོད་ལ་ཅི་ཞིག་སྦྱིན་འོསལག་པ་སྟོང་བཟུང་འདིའི་ནང་ན་ཅི་ཡང་མེད་པསངས་ཁྱོད་ལ་ཅི་ཞིག་སྦྱིན་ཨང —ཕ་ཡུལ སྔོན་ཆད་ཞིག་ལ་ང་ཚོ་ཕྱུག་རབ་ཟེརའབྱོར་ཕྱུག་དེ་ད་ལྟ་གང་ལ་སོང ཀེང་རུས་ལྟ་བུའི་ང་ཚོརན་ཟུག་དང་ཚོར་བ་མེད་པརའདི་ལྟར་རྒུད་དེ་རྒས་འགྲོ་བ་ཇི་འདྲའི་སྐྱོ་ཨང་་་་་་ ་ཕ་ཡུལ ངས་ཁྱོད་ལ་འཁང་ར་བྱས་པ་མིན་མོདང་ཚོའི་མཚེར་ཤུལ་ན བྱ་བྱེའུ་ཚོརརྒུན་འབུའང་འཐུ་རྒྱུ་མེདའགྲམ་ལྕག་ཐེངས་ཤིག་གིས་རྫུ་བག་ཤོར་འདྲའིརེ་ཆད་ཀྱི‘‘གདོང་རིས’’འདི་དག་མཐོང་ནཚོད་ཚོད་ལ་ངུ་རྒྱུ་ཞིག་ཡོང ་

དྲི་བཟང་ཐུལ་བའི་སྨན་ལྗོངས།རྫི་གླུ། བདག་གི་སྐོམ་པ་སེལ་བའི་རྫི་གླུ།སྐྱབས་ཆེན་བདེ་གྲོལ།རྫི་གླུ་དུས་ལྟར་བཞུར་བྱུངརྟ་མཆོག་གི་རྨིག་བཞི་གཡང་གཟར་ངོས་ཀྱི་ཆུ་མིག་བཞིནམགྱོགས་ལ་འགྱུར་ཁུགས་ཀྱིས་ཕྱུག ་རི་རྩེའི་ཉི་ཟེར་གྱིས་རི་རྩེའི་སྤྱང་ཀི་སྦེད་ཕྱིརརྔོན་པ་ཚོར་ཧ་ཅང་དྲོ་བའི དེའུ་འབུར་རེ་ངོ་སྤྲོད་བྱསརྫི་གླུ་མཚམས་མེད་པར་བཞུར་བྱུངརྫི་གླུས་འདར་བའི་མེ་ཏོག་གི་གམ་དུབྱིས་པ་ཚོས་ལྷ་བསང་གི་བསུང་ངད་ཀྱང་འགམཁལ་མ་ཚོའི་སྒལ་བར ན་ཟུག་དང་བཅས་པའི་རྫི་གླུ་བབསསྦྲ་འདབས་ཀྱི་རྒན་མོ་དེས ལྷོད་ཆགས་ཀྱི་གཏམ་རྒྱུད་དྲན་ཞོརལྷོད་ཆགས་པའི་འཇའ་ཚོན་ལ་སྒུག ་རྫི་གླུ་སྤྲིན་དཀར་གྱི་གྲིབ་བསིལ་ཡང་ཡིནརྫུ་གླུའི་གསེབ་ཏུ ན་ཆུང་མའི་མིག་གིས—280—

ཛི་གླུ། བདག་གི་སྐོམ་པ་སེལ་བའི་ཛི་གླུ།ནམ་མཁའ་ཡོངས་སུ་བཟུང་ཞིངརྒོད་པོའི་གཤོག་རྩེར་ཨ་ཚགས་ཀྱིས་འཐམས་པའི་ ནི་ར༅ ་རླུང་བུ་མཐོངརྫི་གླུས་གྲོང་ཁྱེར་གྱི་འུར་ཟིང་ལའང་གཡོ་འགུལ་ཐེབསརྫི་གླུས་ཚན་རིག་གི་དུས་རབས་ལའང་ངོ་ཚ་སྦྱིནཨོ་རྫི་གླུ བདག་གི་སྐོམ་པ་སེལ་བའི་རྫི་གླུ ་—281—

དྲི་བཟང་ཐུལ་བའི་སྨན་ལྗོངས། ་ན་ཟུག་འཇགས་ཐུབ་པའི་ཕྱིར་དུ་ཁྲོད་ལ་བོས་པ།སྐྱབས་ཆེན་བདེ་གྲོལ། ཆོལོ་རྒྱུས་ཀྱི་དཔེ་དེབ་དེའི་སྟེང་དུ་ཁྲག་དང་ས་རྡུལ་ལས་ཅི་ཡོདནམ་མཁའི་ངོས་སུ་ཉི་ཟླ་ཆ་གཅིག་གིས་འགྲོ་འོངས་བྱེདསེམས་འདི་མེ་ཏོག་གིས་བཟོས་ཤིང་བསམ་བློའི་ཟེའུ་འབྲུ་ཡིསའཇིག་རྟེན་གྱི་ཕྱེ་མ་ལེབ་རྣམས་རེ་རེ་བཞིན་འགུག་པ་བདེན་ནབདག་གི་གུ་གེའི་མཁར་ཤུལ་དུ་ཁྱོད་རང་ཇི་ལྟར་འགྲིམ་བཞིན་ཡོདབདག་གི་སྙིང་ཁར་རེ་རེ་བཞིན་ལྷུང་བའི སྡུག་བསྔལ་དངཤེས་རིག་གི་མཆི་མ ད་དུང་འབྲོང་དང་རིན་པོ་ཆེའི་གཏེར་ཁསཁྱོད་རང་འཚམས་པོར་ཡོད་མེད་ཀྱི་གནས་ཚུལ་འདྲི་ངེསལུང་སྟོང་དུ་གློ་བུར་འཁོར་བའི་རྒོད་པོའི་གཤོག་སྒྲ་དེསེམས་རྟེན་གྱི་གངས་རི་ཐག་རིང་ནས་ཉིལ་བའི་མཚོན་བྱེད་ཡིན་ནམབདག་གི་བྲང་ཁའི་མེ གློ་སྙིང་གི་བསང་ཁྲིའི་སྟེང་ན་དྲག་ཏུ་འབརའགྲོ་འོངས་བྱེད་ཀྱིན་པའི་ཉི་ཟླས་ཁྱོད་ཉིད་འཇིག་རྟེན་དུ་ཡོད་ཚུལ་གླེངབདག་གི་པོ་ཏ་ལས་ཁ་རོག་གེར་མུན་ནག་འཐུང་ལསྐར་མདའ་ཁ་ཤས་ཀྱི་ཕྱོགས་སུ་མཆི་མ་ཕྲན་ཙམ་གཏོངཨེ ་ རླུང་འཚུབ་ཁྲོད་ཡལ་གྱིན་པའི་གངས་རི—282གེ

ན་ཟུག་འཇགས་ཐུབ་པའི་ཕྱིར་དུ་ཁྱོད་ལ་བོས་པ།དབྱངས་གསལ་གྱི་ས་ཞིང་དུ་ཡུར་མ་ཡུར་བཞིན་པའིདཔའ་མཛངས་དང་བརྩེ་དུངས་ཀྱི་བདག་ཉིདཐ་སྙད་ཁྲོད་གཞི་མི་ཚུགས་པའི་རོལ་དབྱངས་ཀྱི་བདག་ཉིདགདོང་འབག་ལས་འབྲོ་བར་རྩོམ་པའི་རྣམ་ཤེས་ཀྱི་བདག་ཉིདཁྱོད་ཀྱིས་རང་སེམས་སུ་ཟུག་པའི་ཚེར་ཤིང་ལྟ་བུའི་བདག་ཉིད་སྲུང་རོགས་—283—

དྲི་བཟང་ཐུལ་བའི་སྨན་ལྗོངས།ཁྲོད་རང་ཤིང་ལེབ་དང་སྡོང་སྐམ་ལྟ་བུ་ཞིག་ཡིན་དུས།རི་སྔོན་བླ་མ་ཐར།ཁྱོད་རང་ཤིང་ལེབ་དང་སྡོང་སྐམ་ལྟ་བུ་ཞིག་ཡིན་དུསབདག་གི་བྲང་ཁོག་ལ་སྔ་མོ་ནས་གཞན་སུ་ཞིག་འཛུལ་ཏེབཟོད་གླགས་བྲལ་བའི་ན་ཟུག་འགའ་བསྟུད་མར་སྟེར་ཞོརསྙིང་ཉེ་ཉེ་ཡི་སྐད་ཆ་རེ་རེ་བརྗོད་བཞིན་གདའཁྱོད་རང་ཤིང་ལེབ་དང་སྡོང་སྐམ་ལྟ་བུ་ཞིག་ཡིན་དུསབདག་དགོད་བྲོ་བའི་བརྩེ་དུང་གི་རོལ་རྩེད་ཁ་ཤས་ལ་རློམ་དྲགས་ནསརང་ཉིད་ཀྱི་ཁ་དོག་ཡོད་ཚད་ཇི་ལྟར་འགྱུར་བ་མ་རྟོགས་ཤིངཐ་ན་ཆ་རྒྱུས་ཙམ་ཡོད་པའི་ངོ་གདོང་དེ་ཡང་གང་ཞིག་ལ་ཡལ་གྱིན་པ་ཚོར་མྱོང་མེདཁྱོད་རང་ཤིང་ལེབ་དང་སྡོང་སྐམ་ལྟ་བུ་ཞིག་ཡིན་དུསབདག་གིས་བཞུད་ཟིན་པའི་ལམ་ཕྲན་གྱི་སྣེ་མོ་གློ་བུར་ངང་བརྗེད་ཅིངདུས་ཚོད་དང་རབ་རིབ་ཀྱི་མཁའ་དབུགས་ཁྲོདགྲུ་ཁ་འདིར་འགྲེང་ནས་ནར་སོན་གྱིན་པའི་གོམ་སྒྲ་ཞིག་ལ་ཡུན་རིང་སྒུག—284—

ཁྱོད་རང་ཤིང་ལེབ་དང་སྡོང་སྐམ་ལྟ་བུ་ཞིག་ཡིན་དུས།ཁྱོད་རང་ཤིང་ལེབ་དང་སྡོང་སྐམ་ལྟ་བུ་ཞིག་ཡིན་དུསབདག་ཚོར་བ་མེད་པའི་མིག་འབྲས་དང་ཡན་ལག་དེ་ཚོར་གཡོལ་ཕྱིརགཡོ་སྒྱུ་དང་རྙིང་ཞེན་ལ་གོམས་པའི་འཇིག་རྟེན་འདིར་རྒྱབ་གཏད་དེགཞན་སུ་ཞིག་གི་མིག་མདུན་དུ་རང་རློམ་ངང་སྐྱོད་ཀྱིན་ཡོདཁྱོད་རང་ཤིང་ལེབ་དང་སྡོང་སྐམ་ལྟ་བུ་ཞིག་ཡིན་དུསབཅོས་མའི་གདོང་འབག་མཐུག་པོ་དེསཁྱོད་དང་བདག་གི་བར་ཐག་རིམ་གྱིས་ཇེ་རིང་དུ་བཏང་ཞིངཤི་ཟིན་པའི་འཛུམ་མདངས་ཀྱིས་ལོ་རྒྱུས་སམ་དུས་སྐབས་ཤིག་མཚོན་པ་འདྲ་ཡངམ་འོངས་པའི་ནམ་མཁའ་དང་སྤྲིན་དཀར་ལ་དུང་བའི་དབང་གིསགང་ལྟར་བདག་གི་སྣང་ངོར་ཁྱོད་རང་ཤིང་ལེབ་དང་སྡོང་སྐམ་ལྟ་བུ་ཞིག་ཏུ་གྱུར

དྲི་བཟང་ཐུལ་བའི་སྨན་ལྗོངས།ཤ་མཆིན་པའི་སྟེང་འོག་བརྗེ་གི། ་—དགོན་ཆུང་ཞིག་དང་དེའི་འདབས་ཀྱི་སློབ་ཆུང་།འབྲོག་བསམ་གཏན།འདུ་ཁང་ཁྲ་མོ་གཟི་བྱིན་ལམ་ལམ། །གསེར་ཏོག་སེར་པོ་བཀྲག་མདངས་ཀྲིག་ཀྲིག།བཙུན་ཆུང་གཞོན་ནུའི་འདུ་འགོད་ལང་ལོང་། །དད་ལྡན་མཇལ་བའི་གསོལ་འདེབས་ཤབ་ཤུབ། །སློབ་གྲྭའི་ར་སྐོར་གྱང་ཧྲལ་ཉལ་ཉིལ། ། ་དགེ་བའི་བཤེས་གཉེན་གྲོགས་མེད་རྐྱང་རྐྱང་། །མི་ཁ་གཉན་པོ་མེ་སྟག་མཆེད་མཆེད། །ཁྱིམ་བདག་བཙན་པོ་སྟག་མོ་མཆོང་མཆོང་། །ཞལ་འདེབས་དཀར་ཐིགས་འོ་མ་འཕྱུར་འཕྱུར། །བསང་དུད་སྔོན་མོ་གཡུ་འབྲུག་འཁྱུག་འཁྱུགཚེ་འབར་མར་མེ་སྐར་མ་འཆར་འཆར། །མཇལ་དར་ཁ་བཏགས་་ཁངས་སྐྱ་འབབ་འབབ །གསར་ཞུགས་འཛིན་གྲྭ་དམག་ཁྲལ་བསྡུ་བསྡུ། །དཔེ་རིན་སྒོར་འགའ་བུ་ལོན་འདེད་འདེད། །སློབ་མ་ཁ་ཤས་ཤོར་མ་འབྲོ་འབྲོ། །ཕ་མར་ཐུག་ན་བག་མ་ངུ་ངུ་། །—286—

ཤ་མཆིན་པའི་སྟེང་འོག་བརྗེ་གི།ཆོས་སྒོར་ཞུགས་ན་མཐེ་བོང་ཀེར་ཀེར། །གྲྭ་གཞོན་ཞུགས་ན་བྲང་ཁ་ལྡིར་ལྡིར། །སྐྱ་སར་བབས་ན་དམོད་མོ་འུར་འུར། །ཡུལ་མི་གཉེན་ཉེ་མགོ་བོ་དུད་དུད། །སློབ་མའི་མ་ལོ་མིག་ཆུ་ཤམ་ཤམ། །སྟག་ལོ་བ་ཞིག་མཚོ་ལ་འཕེན་འཕེན། །འོས་འགན་སློབ་གསོ་འུ་ལག་རྒྱུག་རྒྱུག།གནང་བ་བྱིན་དུས་བཙོན་ནས་ཐོན་ཐོན། །གྲུབ་མཐའི་ཕྱོགས་རིས་ཆུ་ཁོལ་གདུ་གདུ། །མཛའ་བཤེས་མཐུན་སྒྲིལ་དར་བ་དཀྲོག་དཀྲོག།ལུང་ཡིག་རྫུན་མ་བརྡ་ཡིག་འགྲེམ་འགྲེམ། །དམངས་ཀྱི་སེམས་པ་ལུ་གུ་རྩེད་རྩེད། །སྨན་བཅོས་མང་ཤས་ཕྱག་ནས་ཐན་ཐུན། །རེ་བ་ཕལ་ཆེར་འཚོ་བ་ཏག་ཏག། ་གྲོལ་དུས་བསུ་བའི་ཡུལ་མི་རུབ་རུབ། །དུས་ལྟར་སྐྱེལ་བའི་ཁྱིམ་མི་ཁ་ཁེར། །འཆད་པའི་ཕྱོགས་སུ་ཁ་ལྕེ་དིགདིག།རྩོད་པའི་ཐད་ལ་སྨྲ་བརྗོད་ལྡབ་ལྡིབ། །རྩོམ་པའི་ཚེ་ན་ཤེས་ཐམ་ཐོམ། །བླུན་པོ་སྐོར་ཞིག་གླང་ཐུག་འགྱིང་འགྱིང་། ། ་ཞི་ཁྲོའི་ལྷ་ཚོགས་གསེར་ཚོན་ཀྱུག་ཀྱུག།སློབ་ཁང་སྒོ་སམ་སྐྱ་མདོག་ཐལ་ཐལ །རྔ་སྦུབས་ཆོས་དུང་སང་སང་སྙན་སྙན། །—287—

དྲི་བཟང་ཐུལ་བའི་སྨན་ལྗོངས།ཕྲུ་གུའི་སྦྱོར་ཀློག་ཆད་ཆད་མཐུད་མཐུད་། །ལྷ་ཁང་གྲུབ་སྟོན་ཟིང་ཟིང་ལང་ལོང་། ། ་་དགེ་རྒན་དུས་ཆེན་ཁ་ཁུ་སུམ་སུམ། །ཕ་མའི་དམིགས་བྱ་རྒྱུ་ནོར་རྡོག་རྡོག།ཕྲུ་གུའི་སྦྱངས་འབྲས་བྱ་སྒོང་ལོག་ལོག།སྐུ་རིམ་ཆོ་ག་མེ་ཏོག་བཀད་བཀད།་། ་སློབ་བྱོལ་སློབ་མ་སྦྲང་མ་འཕུར་འཕུར། །གནས་སྐོར་མཇལ་བ་ཤ་ཁྱུ་ཞོགས་ཞོགས། །གསེང་ན་སློབ་ཕྲུག་ཤེའུ་ཆུང་སྡིང་ལྡིང་། །དཔེ་ཆ་སྣ་རིང་གཅེས་ནོར་ཉར་ཉར། །མཆོད་སྒམ་ནང་ན་སྤོས་དྲི་ཐུལ་ཐུལ། །སློབ་ཁྲིད་སྦྱང་དེབ་པགས་པ་མཉེད་མཉེད། །མི་གཙང་ཕྱགས་དར་ཁྲོད་ན་ཧྲལ་ཧྲུལ། ། ་ཨ་ལགས་མཐོན་པོའི་ཁྲི་ན་རྫིག་རྫིག།་སྒོར་མོ་སྐྱུ་རུ་ལེབ་མོ་བརྩེག་བརྩེག།སློབ་དཔོན་མི་མང་མཐའ་ན་ཞུམ་ཞུམ། །སློབ་གསོའི་དོམ་ཡིག་བུ་ཡུག་འཚུབ། །རི་གསུམ་རྩེ་ན་དར་ལྕོག་ལྷབ་ལྷུབ། །ཉག་གསུམ་མདོ་ཡི་ཁང་རྙིང་ཐར་ཐོར། །བཅའ་སྡོད་སློབ་གྲྭ་ཡིན་པ་སྐྱོ་སྐྱོ། ། ་སྟོད་ན་ཆོས་སྐད་སྙན་མོ་ལྷང་ལྷང་། །སྨད་ན་རྔ་སྐད་བྲེལ་མོ་ཏོང་ཏོང་། །བར་ན་ལྕགས་ཆག་རྡོ་བས་ཐག་ཐག།—288—

ཤ་མཆིན་པའི་སྟེང་འོག་བརྗེ་གི།སློབ་ཁྲིད་འཚོགས་བརྡ་ཡིན་པ་སྡུག་སྡུག།དགོན་ན་ཆོས་ཁྲིམས་དར་སྐུད་འཐེན་འཐེན། །གྲོང་ན་སྡེ་ཁྲིམས་གྲུ་གུ་སྒྲིལ་སྒྲིལ། །ནམ་ཡང་མི་གྲིམ་བལ་ཐིག་ལྷོད་ལྷོད། །སློབ་གསོའི་སྒྲིག་ཁྲིམས་ཡིན་པ་མཚར་མཚར། ། ་—289—

དྲི་བཟང་ཐུལ་བའི་སྨན་ལྗོངས། ་རྒྱ་རྐྱེན་མང་པོ་མི་དགོས་ །ཞི་བདེ་ཉི་མ།ཁྱོད་ད་རུང་ཅུང་ཙམ་ཡང་མི་ངལ་ལམརི་དེ་འདྲ་ཞིག་གི་ཕར་རྒྱབ་ནས་ཡོང་བ་སུ་ལ་མི་གསལངལ་ཐང་ཆད་པའི་དུས་ཤིག་མེད་པ་དེངོ་མཚར་བའི་རྒྱུ་རྐྱེན་ཞིག་རེདཁྱོད་ད་དུང་འདི་ལྟར རྒྱུ་རྐྱེན་གང་མང་བགྲང་བཞིནམུ་མཐུད་དུ ངལ་དུབ་མེད་པའི་ངང་མདུན་དུ་སྐྱོད་པ་སུས་མི་རྟོགསཁྱོད་ཀྱིས་ངལ་གསོ་ཕྲན་བུ་ཞིག་བྱོསངའི་ཆུ་ཧུབ་གང་འཐུང་རྗེས ་མིག་ཧྲིག་ཧྲིག་ངང་ང་ལ་ལྟོསརྡོ་བ་བསྒྲིགས་པའི་མཁས་མཛངས་དེངས་རྦད་དེ་གཏོར་ཟིནད་ནི་ངས་ཁྱོད་ལ་རོ་བཅུད་ཅན་གྱི་གླུ་ཞིག་ལེནདེ་ལ་རྒྱུ་རྐྱེན་གང་ཡང་མི་དགོས ་—290—

རྒྱུ་རྐྱེན་མང་པོ་མི་དགོས།ལོ་ཟླ་གང་མང་ཞིག་གི་ཕ་རོལ་ནསཁྱོད་ག་ལེར་ཡོངལོ་ཟླ་གང་མང་ཞིག་གི་ཕ་རོལ་ནས་ང་ག་ལེར་ཡོངམེ་ཕུང་དེའི་ཆེད་དུ་གཞས་ག་འདྲ་ཞིག་བཏང་བཤ་ཟ་མཁན་ཁ་ཤས་ཀྱིས་ཁྱོད་ལ་ར་སྤྲོད་བྱེད་ངེསརྒྱུ་རྐྱེན་མང་པོ་མི་དགོས སྙིང་ཉེརང་གི་རྣམ་ཤེས་གཤག་རྒྱུ་དེ་ལས་སླ་མོ་ཞིག་ག་ལ་ཡིནརྡོ་འཕེན་ཚེ ཆུ་བོ་དགོས་ལཆུ་མེད་ས་རུ་འགྲུལ་བཞུད་པ་མང་པོ་མེདཐོས་བྱུང་ངམ རྡོ་འཕེན་ཚེ་ཆུ་བོ་དགོས་ལཆུ་མེད་ས་རུ་ཀུ་ཅོ་དང་འཕག་འཚག་མེདསེམས་དང་ངོ་གདོང་ལུ་གུ་དག་ལའང་ཡོདརྒྱུ་རྐྱེན་མང་པོ་ཁོ་ཚོར་ཡོད་མ་མྱོངག་ལེར་རྩྭ་ཟ་བའི་གོ་རིམ་དེ་རྒྱུ་རྐྱེན་ཞིག་ཨེ་ཡིནག་ལེར་མིག་ཆུ་འདོན་པའང་རྒྱུ་རྐྱེན་ཞིག་ཨེ་ཡིནརྡོ་བ་དག་ལ་ཅི་ཡང་མཁོ་མི་སྲིད སྐུ་དྲིན་ཅན་གྱི་མེས་པོ་ཚོ་ནིཤིན་ཏུ་རྫོབ་པའི་ལམ་ཆེན་པོ་ཞིག་རེདརྒྱུ་རྐྱེན་མང་པོ་མི་དགོསརྩྭ་ཟ་ཞིང་ཆུ་འཐུང་བའི་གོ་རིམ་དེ་ཇི་འདྲས་སྟོང—291—

དྲི་བཟང་ཐུལ་བའི་སྨན་ལྗོངས།གླི་ཐོ་ཆུ་མོ་དགུ་མདུད།—སྦྲུམ་མའི་ཟིན་བྲིས།བདེ་སྐྱིད་སྒྲོལ་མ།གཅིག་ཟླ།ཟླ་ཡི་མཚན་མའི་མེ་ཏོག་མ་བཞད་ཉིན་ཞག་དུ་མའི་དུས་ཡོལ་ཚེ། །སྦྲུལ་ཆེན་འཁྱུག་འགྲོའི་སྟངས་སྟབས་གཅིག་གིས་བརླ་རྐང་གཡས་པར་ཐིམ་པ་རྨིས། །འབྱུང་བའི་གནོད་སྐྱོན་གང་ཡང་མ་ཐེབས་ཁུ་ཁྲག་སེམས་གསུམ་འདྲེས་པ་ལས། །རྒྱུ་ཞབས་སྣོད་དུ་སྔར་མེད་བདེ་བའི་ཚོར་བ་སྐྱིད་པོ་ནུར་ནུར་ཆགས། །ད་ནི་ལྷུམས་ཁང་གོར་མོའི་དབུས་ན་གསར་བྱུང་ཁྱེའུའི་ས་བོན་ཞིག།པདྨའི་སྦུབས་ཀྱི་ཟེའུ་འབྲུ་ནང་བཞིན་དལ་གྱིས་འབུས་པར་བརྩམ་པ་ན། །བྱེད་ལས་རླུང་གིས་གཡོ་ཞིང་བདུན་ཕྲག་སུམ་ཅུ་རྩ་བརྒྱད་དུ། །ཁོ་མོའི་ཟས་བཅུད་དྭངས་མའི་རྒྱུན་གྱིས་སྐྱེ་འཕེལ་གསོ་སྐྱོང་མཐུན་རྐྱེན་མཁོ། །གཉིས་བླ།གར་འགྲོ་ལུས་ནི་ཅུང་ཟད་དུབ་ཅིང་ཤ་ཚིལ་ཟས་ལ་སྐྱུག་མེར་ལངས། །བཟའ་འདོད་ཟས་རིགས་གཅིག་ཏུ་མ་ངེས་ཕོ་བའི་ཡི་ག་ཡེ་ནས་འགགས ། །ཉི་འོད་མེ་དྲོད་རིང་ནས་སྤོང་འདོད་ཚ་གདུང་དྲག་པོ་ཆེར་རྒྱས་པས། །—292—

ཟླ་ཐོ་ཆུ་མོ་དགུ་མདུད།ད་ནི་བདུན་ཕྲག་བརྒྱད་དགུའི་དུས་ཡུན་ཉ་ཡི་གནས་སྐབས་ཡིན་པར་ངེས། །སྔར་མེད་སེམས་ཆུང་གོམ་པ་ཡང་མོས་ལམ་དུ་བགྲོད་པར་བྱེད་པ་དང་། །ཡན་ལག་འགུལ་སྐྱོད་གཉོམ་ཞིང་དལ་ལ་བསམ་བཞིན་ངལ་རྩོལ་སྨྱུང་བ་སོགས། །ཉིན་མཚན་དུས་དྲུག་སྐད་ཅིག་ཉིད་དང་འཚོ་བའི་ནང་གསེས་སོ་སོ་རུ། །རང་གི་སྤྱོད་ལམ་ཉེས་མིན་ལ་བརྟག་མངལ་གྱི་ཚང་མལ་འཐོར་བར་དོགས། ། ་གསུམཟླ།ཟླ་བ་གསུམ་པ་བདུན་ཕྲག་བཅུ་ཙམ་སོན་པའི་དུས་ཀྱི་ཉིན་ཞག་ལ། །བྱང་ཁོག་སྨད་དུ་ལག་པས་རྙབ་བཞིན་རེག་བྱ་འཇམ་པོས་བྱིལ་བྱས་ན། །སྲ་མཁྲེགས་རྫས་ཤིག་སྤར་མོས་འཛིན་ནུས་སྤྲོ་འཛུམ་དབང་མེད་འཆོར་སྲིད་དེ། །ཡན་ལག་ལ་སོགས་འཕེལ་ཚུལ་འཚོ་གནས་རུས་སྦལ་གནས་སྐབས་གདོན་མི་ཟ། །བཙོང་སྒོག་བློ་རླངས་ལྷང་ལྷང་འཕྱུད་བའི་བཟའ་བཏུང་གཡོས་སྦྱོར་ཐབ་འགྲམ་ནས། །སྐད་ཅིག་ཙམ་ཡང་སྡོད་པར་མ་ཚུགས་སྣ་མཆུ་ལག་པས་འགེབ་བཞིན་འབྲོ། །དྭངས་གཙང་མཁའ་དབུགས་འབྱིན་རྔུབ་ལ་རེ་སྐོམ་གདུང་མནར་གཅོད་བར་མེད་པས། །རྒྱང་རིང་རི་རྩེའི་གངས་དཀར་མཐོང་ན་འགམ་འདོད་ཧམ་པ་ཀུན་ནས་ལྡང་། ། ་—293—

དྲི་བཟང་ཐུལ་བའི་སྨན་ལྗོངས།བཞིཟླ།ཉིན་ནས་ཉིན་དུ་ལུས་ཟུངས་རིད་གྱུར་སེམས་ཁམས་འགྱུར་བག་ཆེ་ན་ཡང་།་།དུས་མིན་སྐྱུག་ལངས་དོན་ལྔ་སྣོད་དྲུག་མགོ་མཇུག་ལྡོག་པའི་སྡུག་བསྔལ་དེ། །ད་ནས་ཅུང་ཟད་བདེ་རུ་གྱུར་ལ་ལྷོག་ལྷོག་འགུལ་སྐྱོད་རྩེད་མོ་ཡིས། །ང་ཡི་ལུས་ལ་སྲོག་ལྡན་གསར་པའི་གསོན་ཤུགས་འབར་བ་གཞི་ནས་ཚོར། །ཡིན་ཡང་སྐབས་འགར་ལུས་ཁམས་ཡོངས་སུ་རང་བདེའི་གཟི་མདངས་མི་འཆར་ལ། །ལྟས་ངན་ཕུང་འདྲེའི་གཡོ་འོག་ཏུ་ཚུད་མི་ཞིམ་དབྱེན་གྱིས་འདུན་པའམ། །ཡང་ན་ནད་རིགས་བཞི་བརྒྱ་རྩ་བཞི་ཅིག་ཅར་ལྟོ་རུ་བསྡུས་པ་གང་། །ཐེ་ཚོམ་ཡིད་སེམས་ཀུན་ནས་དཀྲུགས་གྱུར་མི་བཟོད་འགྱོད་པའི་སྨྲེ་ངག་བཏོན། །ལྔ་ཟླ།ཇེ་ཆེར་སྦོས་པའི་ལྟོ་བ་ཟླུམ་པོ་གོས་ཀྱི་ཐུ་བས་མི་ཁེབས་ཤིང་། །གོམ་ཁ་ལྗིད་མོས་སྤོ་ཚུལ་དེས་ཀྱང་སྦྲུམ་མའི་གསང་བ་འཆོར་ཉེན་ཆེ། །པད་ནང་བུང་བ་འཁོར་བ་ནང་བཞིན་དཀར་འཇམ་གཞོན་ཤའི་ངོ་གདོང་ལ། །ནག་ནོག་གྲིབ་མས་མནོལ་ཐུར་གྱིས་ཁེངས་ཕག་གི་གནས་སྐབས་སླེབས་ནས་ཟིན། །མངལ་གནས་ལུས་ཅན་ཆུང་ངུ་ཞིག་གིས་གསང་བའི་མུན་ཀློང་ཡངས་པ་རུ། །འདི་ལྟར་ལང་ལོང་གར་སྟབས་བསྒྱུར་བཞིན་རོ་དྲུག་བཟའ་བཏུང་བཅུད་བཟང་དག།ཅི་དགར་རོལ་ནུས་གསལ་ལ་མི་གསལ་ལྟེག་ཉིག་སྙིང་གི་ལྡིང་སྒྲ་བཅས། །དབུགས་ཀྱི་འབྱིན་རྔུབ་རྒྱུན་ལྡན་གྱིས་འཚོ་བསམ་ཞིང་བསམ་ན་ཡ་རེ་མཚན། །—294—

ཟླ་ཐོ་ཆུ་མོ་དགུ་མདུད།སྲོག་ལྡན་འདི་ནི་བུའམ་བུ་མོ་བཞིན་སྡོཔྱྀ་།།་འདྲའི་འདྲི་ཚིག་གིས། །དུས་ནམ་ཀུན་ཏུ་བདག་ཡིད་བཟུང་སྟེ་བཙའ་བའི་དུས་ལ་རེ་བསྒུག་ཅིང་། །ཉིན་རེའི་འགུལ་གྲངས་རྩིས་སུ་གཉེར་བ་རེ་ཞིག་འཐུས་ཤོར་བྱུང་བའི་ཚེ། །སྙིང་རླུང་སྟོད་འཚང་སེམས་ཁྲལ་ཆེན་པོས་ལྟོ་བར་ཡང་ཡང་རེག་དགོས་བྱུང་། །དྲིན་ཅན་མ་སོགས་སྐྱེས་མ་གཞན་ལས་བུ་བཙའི་གཏམ་རྒྱུད་བཏུ་བྱས་ཏེ། །གོ་རིམ་མ་ནོར་མངལ་བསྲུང་འཛེམ་བྱ་ཤིན་ཏུ་ཞིབ་མོས་ཉར་བ་ལ། །མ་གཞི་སྦྲུམ་མའི་ལུས་ཁམས་འདི་ཡང་ཧ་ཅང་གཏིང་དཔོག་དཀའ་བ་སྟེ། །ཤེས་བྱའི་དོན་སྙིང་རབ་རིབ་འཚང་བའི་ཕུན་ཚོགས་འཇིག་རྟེན་ཆེན་པོ་ཞིག།བདུན་ཟླ།གསུས་པའི་བོངས་ཚད་ཤིན་ཏུ་ཆེ་སྟེ་འགྲོ་འཆག་ཉལ་འདུག་མི་བདེ་ཞིང་། །པྲེ་ཚག་རྩེད་མོས་ཕྱོགས་དང་ཕྱོགས་ནས་ང་ལ་རྒོལ་བ་དྲག་ཆེ་མོད། །ཁྱོ་བོའི་ཕྱག་གིས་བྱིལ་ཅིང་རེག་ཚེ་ཧ་ཅང་བདེ་ཞིང་ཚིམ་གྱུར་ཏེ། །བཟའ་བཏུང་ཡི་ག་གཏིང་ནས་ཕྱེ་བྱུང་ལྟོགས་པའི་འདུ་ཤེས་ཡང་ཡང་འབྱུང་། །བཙའ་རན་ཉིན་མོར་ཉེ་ཞིང་ཉེ་ཞིང་དཔའ་རང་སྙིང་རྩལ་ཇེ་ཆུང་སྟེ། །འཇིགས་སྣང་ངན་ངོན་སེམས་སུ་འཛིན་བཞིན་ཕྲུ་གུའི་ཅ་ལག་སྟ་གོན་བགྱིས། །བལ་འཕྱང་ལེབ་མོས་མཛོང་ཁུག་བཟོས་ལ་བལ་ཐིག་བསླེས་མའི་སྐ་རགས་དང་། །འཇམ་ལྡན་གོས་ཀྱི་སྟོད་ལྭ་འགའ་ཡང་ཁབ་སྐུད་བརྩེ་བས་བཟོས་ནས་གྲུབ། །—295—

དྲི་བཟང་ཐུལ་བའི་སྨན་ལྗོངས།བརྒྱདཟླ།ཁ་སང་ལས་ཀྱང་དེ་རིང་ལྗིད་པའི་ལུས་པོ་འདེགས་པར་མ་ནུས་སམ། །ཕྲུ་མའི་སྣོད་ན་བག་ཡངས་གཉིད་པའི་བུ་ཕྲུག་དཀྲོགས་པར་སྐྲག་པ་གང་། །རྐེད་ཉག་ལྟོ་འབུར་རྐང་གཉིས་ས་ལ་ཡུན་རིང་འགྲེང་བར་མི་ནུས་ཏེ། །འགུལ་སྐྱོད་རྩ་རྒྱུས་གློ་བུར་འཐེན་འགྱུར་མ་འགལ་སོ་རུ་འཆང་དགོས་བྱུང་། །སྐབས་ཤིག་ལུས་ཁམས་སྐྲངས་ཐག་ཆོད་དེ་རྐང་གཉིས་སྤོ་བར་མི་ཐུབ་པར། །མཛུབ་མོས་ཤུགས་ཀྱིས་གནོན་ཙམ་བྱས་འཕྲལ་དོང་གི་རི་མོ་ཤར་ཤུར་འབབ། །གོན་པའི་ལྷམ་ཡང་ཆུང་དྲགས་སུ་སྣང་སྐྱི་པགས་དབུགས་ཀྱིས་བཀང་འདྲ་འདིས། །དེ་སྔའི་ཨ་གསར་ཡོངས་སུ་ཞུམ་སྟེ་སྐྱོ་བའི་མིག་ཆུ་དབང་མེད་ཤོར། །དགུ་ཟླ།ལྟོ་བ་རི་རབ་གཏོས་དང་མཉམ་སྟེ་གཡས་འཁྱིལ་དུང་གི་དབྱིབས་འདྲ་བར། །དགྱེ་སྒུར་ངལ་བས་དབུགས་ཀྱི་རྒྱུ་བ་ཉེམ་ཉེམ་ལེན་པའི་སྐབས་དེ་ལ། ། ་སྲོག་ལྡན་ལྗིད་མོའི་གནོན་ཤུགས་ཀྱིས་ནི་རེ་འཆང་ངང་བའི་འགྲོས་སྟངས་ངོམས། །ད་ནི་ཧ་ཅང་འགོར་འགོར་བྱུང་བས་ལུས་ཀྱི་ལྕོགས་ཚད་འདེགས་ནུས་ཉམས། །བྲང་གི་མྱོས་བུམ་ཆེས་ཆེར་རྒྱས་ལས་ནུ་ཞོ་ཉུང་ཙམ་འཛག་བྱེད་ཅིང་། །ཡ་ཁོག་གྱེན་གྱི་འཕེལ་ཁ་མར་ཕྱོགས་ཁྱོ་བོའི་རེག་བྱ་ཆེས་ཙུབ་ལ། །ཟླ་དགུའི་བྱེད་ལས་ཡོངས་སུ་རྫོགས་ཟིན་མངལ་ཁ་ཡངས་ལྷོད་ཆུ་ཁྲག་འཛར། །ཚང་རྐེད་དྲག་གཟེར་ལན་ལྡང་འདི་ནི་སྦྲུམ་མའི་བསྟན་བཅོས་རྫོགས་ཚིག་ཡིན། །—296—

མཚན་མ་མང་པོ་ཞིག་ལ།མཚན་མོ་མང་པོ་ཞིག་ལ།གེ་སར།མཚན་མོ་མང་པོ་ཞིག་ལངས་ཐག་རིང་ཐག་རིང་གི་གླུ་སྐད་ཅིག་སེམས་ཀྱིས་ཡུན་རིང་འཚོསལམ་ལམ་འཚེར་བའི་སྐར་མ་རེ་གཉིསརང་གི་ལམ་རྒྱགས་དང་རང་གི་འདོད་འདུན་གྱི་ཕྱིར་དུ་སྒྲུག་ཅིངསླར་ཡང་མི་ཚེའི་ལམ་ཚིགས་ཀྱི་དཀྱོག་ལམ་རེ་ལ་བཀལམཚན་མོ་མང་པོ་ཞིག་ལངས་འཇིག་རྟེན་འདིའི་ཕ་རོལ་ཕ་རོལ་གྱི་གོམ་སྒྲ་ཞིག་ལ་ཡུན་རིང་བསྒུགསམནོ་བསམ་གཏིང་མཐུག་པོ་དེའི་ཕྱིར་དུངས་རང་ཉིད་ལས་གཞན་སུ་ཞིག་ལའང་རྒྱབ་འགལ་བྱ་མི་འདོདགྱང་ལྡེབས་མཐུག་པོ་ཞིག་ལ་རྣ་བ་གཏོད་བཞིན་བསྡད་པསརང་སེམས་འདི་མཐའ་མེད་ཞབས་མེད་ཀྱི་བྲག་རྡོང་ཞིག་དང་འདྲ་བྱུངམཚན་མོ་མང་པོ་ཞིག་ལངས་ཕྱི་རོལ་ན་ཁྱིའི་ཟུག་སྐད་རེ་གཉིས་དང་རླུང་གི་ངོ་བོ—297—

དྲི་བཟང་ཐུལ་བའི་སྨན་ལྗོངས།ས་སྲོད་ཀྱི་རོལ་དབྱངས་དང་བསྡོངས་ནས་མཆེད་བཞིན་པ་བློས་བསླངས་མཛདད་དུང་བརྩེ་ལྡན་གྱི་ཕུ་བོ་ཉིད་དང་ལབ་གླེང་གི་མཛའ་དུངཞིང་གྲོང་འདིའི་དྭངས་གཙང་གི་མཁའ་དབུགས་ཁྲོད་སིམ་ནས་ཡོད་ཚུལ་དྲནདྲན་དྲན་པའི་མཐའ་མརང་ལ་རྒས་འཁོགས་ཀྱི་སེམས་པ་འདི་དངསེམས་པ་འདི་བརྟེན་བྱེད་ཀྱི་བེམ་པོ་འདི་ལས་ཅི་ཡང་མེད་སོང—298—

ཆུང་མ་དྲན་པ།ཆུང་མ་དྲན་པ།ཁེར་སྐྱེས།དྲན་པ་འདི་རླུང་ལྟར་རྒྱང་རིང་དུ་སྐྱོད་མ་ཐུབ་ནའངཁེར་རྐྱང་ཁྲོད་རང་ཉིད་ཀྱི་གྲིབ་མ་འགེམ་པའི་བཟོ་ལྟས་ཀྱངམཚོ་མོ་དང་ནགས་ཚལ་མང་པོ་ཞིག་གི་མཚན་མོའི་གཉིད་ཀྱང་དཀྲོགས་ལཞོགས་པར་མེ་ཏོག་གི་མིག་ཆུ་གྲང་མོ་ས་རུ་ཤག་ཤག་ཐོརཁྱེད་ནི་རླུང་དང་མེ་ཡི་ལོ་ཟླའི་ཁྲོད་ཀྱི་ལྗོན་ལོ་ཆུང་ཆུང་ཞིག་ཡིན་ཏེང་རང་ཁྱེད་ཀྱི་གྲུ་ཆུང་ལ་བསྡད་ནས་ཐག་རིང་ཐག་རིང་ཞིག་ལ་བསྐྱོད་མ་ཐུབ་ནའངགཙང་བོ་འདིའི་ཟམ་འགྲམ་ན་ཁྱེད་ལ་སྒུག་མཁན་ང་ཁོ་ན་ཡིན་པསངས་སྐད་གསེང་མཐོན་པོས་རང་ཉིད་ཀྱི་དྲན་པ་གླུ་རུ་བླངས་ནསཁྱེད་ཀྱི་འཇིག་རྟེན་གྱི་འགྲམ་ངོགས་ནས་ང་ཡི་ཉིན་མཚན་གྱི་ཕོ་བྲང་བཞེངས་ངེསགཙང་བོའི་ཕར་ངོགས་ན སུ་ལ་ཡང་རང་ཉིད་ཀྱི་གྲུ་ཁ་ཆུང་ཆུང་ཞིག་ཡོད་སྲིད་ལ—299—

དྲི་བཟང་ཐུལ་བའི་སྨན་ལྗོངས།གྲུ་ཁ་ན་དྲོད་མ་ཡལ་བའི་མལ་ཁང་ཞིག་ཀྱང་ཡོད་ངེས་པསདེ་ནི་འཇིག་རྟེན་འདིའི་རང་ཉིད་ཀྱི་ཡོད་ཚད་འགོ་རྩོམ་ས་དང་མཇུག་བསྡུ་ས་འང་ཡིན ་ཁྱེད་རང་རྒྱང་རིང་རྒྱང་རིང་ལ་མ་སོང་གོངངས་རང་ཉིད་ནི་བདེ་སྐྱིད་ཀྱི་གླུ་གཞས་རྐྱང་རྐྱང་ལེན་མཁན་ཡིན་འདོདངས་རང་ཉིད་ཀྱི་འཇིག་རྟེན་ན་འོད་སྣང་ཁོ་ན་ལས་མེད་འདོདད་ནི་ཁྱོད་ཀྱི་དྲོད་ལྷོག་ལྷོག་གི་རུས་མིང་ཙམ་གྱིས་ཀྱངམཐའ་མེད་པའི་མཚན་མོ་ཡང་མཛེས་སྡུག་གི་རྨི་ལམ་རིང་མོ་ཞིག་ཏུ་འགྱུར་སྲིད་ལཁྱོད་ལ་འོད་ལམ་ལམ་གྱི་སྙན་ངག་ཚིག་ཀཽང་གཅིག་བྲིས་ན་ཡངདེ་ནི་ངའི་འཚོ་བ་ལ་འོད་སྣང་སྩོལ་བའི་ཉིན་བྱེད་དབང་པོ་ཡིནཁྱོད་ཁོ་ནའི་ཕྱིར་དུ ང་ཐག་རིང་ཐག་རིང་ཞིག་ལ་འགྲོ་བའི་སྤོབས་པ་གཏན་ནས་སྐྱེ་མ་མྱོང་ལཐག་རིང་ན་ང་ལ་འདི་ལྟ་བུའི་ཉི་འོད་རྐྱང་རྐྱང་གི་འཇིག་རྟེན་ཞིག་ཡོད་མི་སྲིདངའི་དགའ་སྐྱོ་དང་གླུ་གཞས རྒྱུ་ནོར་དང་ཤེས་པ་ཡོད་ཚད་ནིཁྱེད་ཀྱི་ནུ་ཟུང་ལས་བབས་པའི་འོ་མའི་དྭངས་མ་ཡིན་ལདེ་ནི་ཅིས་ཀྱང་བརྒལ་མི་ཐུབ་པའི་རྒྱ་མཚོ་ཆེན་པོ་ཞིག་སྟེང་ནི་མཚོ་ངོས་སུ་གཡེང་བའི་སྐེ་ཤིང་ལ་སྒུག་པའི་རུས་སྦལ་ལོང་བ་དེ་ཡིནཁྱེད་ཀྱི་མིག་ཟུང་གི་འབྱེད་འཛུམ་ཙམ་གྱིས་ཀྱང་ང་རང་མེ་རུ་སྦར་ཐུབ་ལ—300—

ཆུང་མ་དྲན་པ།ཁྱེད་ཀྱི་ནུ་ཟུང་གི་བར་སྟོང་ན་ང་ཡི་ཁྱིམ་གཞིས་དད་དུར་ཁྲོད་ཡོད་དེངའི་ཤི་གསོན་གཉིས་ཀ་ཁྱེད་ཀྱི་བར་སྣང་ལས་བརྒལ་མི་སྲིདངས་ཁྱེད་ཀྱི་འཇིག་རྟེན་ལ་མཛེསུ་སྡུག་གི་ཕོ་བྲང་བཞེངས་མ་ཐུབ་ནའངའུ་གཉིས་ལ་སེམས་ཀྱི་ཁྱིམ་གཞིས་དྲོན་མོ་ཞིག་ཡོད་ངེས་ལའདང་བརྩེ་དང་ཡིད་ཆེས་ཀྱི་ཉིན་མཚན་ཡང་ཡོད་པསའུ་གཉིས་ལ་གང་གིས་ཀྱངལ་་མ་སྟོངས་པའི་བདེ་སྐྱིད་ཀྱི་རྒྱལ་ཁབ་ཅིག་ཡོདད་ནི་ཁང་མིག་ཆུང་ཆུང་ཞིག་གི་གྲུ་ཁ་ནརྒྱང་རིང་དུ་ང་རང་དྲན་བཞིན་པའི་ཁྱེད་རང་དྲན་བཞིནའཁྱག་ཟིན་པའི་ཇ་ལྷག་དེ་ཡང་མེ་ལྟར་ཚ་ལམག་མོག་གི་གློག་བཞུ་དེ་ཡང་ཉི་འོད་བཞིན་གསལཁྱེད་ཀྱི་བྲང་ཤ་མཉེན་མོ་དང་སྐྲ་ལོ་ཞིམ་པོ དབུགས་ཀྱི་རྒྱུ་བ་འཇམ་པོད་དུང་མང་པོ་ཞིག ཁྱེད་ཀྱི་ཡོད་ཚད ཡོད་ཚད་ཀྱི་ཡོད་ཚདཞག་གང་བོའི་ངའི་རྨི་ལམ་དང་དྲན་པ་ཡིན་སོང—301—

དྲི་བཟང་ཐུལ་བའི་སྨན་ལྗོངས།འགྲུལ་བཞུད་རིང་མོ། (སྙན་ཚོམ)‘‘གལ་ཏེ་ངས་མུན་ནག་གི་ཁྲོད་ནས་དར་ཆ་དཀར་པོ་ཞིག་མཐོན་པོར་བསྒྲེངས་ཚེ།དེ་ནི་སུ་ཞིག་ལ་མགོ་བོ་སྒུར་བ་མ་ཡིན་པར་ངས་རང་ཉིད་རྣམ་དག་ཅིག་ཡིན་པ་ར་སྤྲོད་པའི་ཆེད་དུ་ཡིན’’ཁྲི་སེམས་དཔའ།1 རྨས་པའི་ལོ་ཟླ།དུས་ཚོད་སྡོག་ཕྱོགས་སུ་བཞུར ནམ་མཁའ་དང་ས་གཞི་རྒྱང་དུ་དེད་ཅིངའཕར་སྦྱང་གི་ངུད་མོས་འཇིག་རྟེན་ལ་ན་ཟུག་གི་རོལ་དབྱངས་དཀྲོལ་དུས་ནིང་ཚོའི་སེམས་ཁོང་ནས་ཡུན་རིང་ལུས་པའི་མག་མོག་གི་ལོ་ཟླ་སྟེདྲན་ཞིང་དྲན་ན་དམག་རྟ་ཁྲི་ཕྲག་གི་གོམ་པ་ཐང་ཆེན་དུ་འགྱེལ་བའི་དུས་་ཚིགས་དེགཏམ་རྒྱུད་ཀྱི་གཤོག་ཟུང་རླུང་ངོགས་ནས་འདར་བའི་སེམས་ཀྱི་བྱང་ཐང་ཡིནདྲན་སྣང་གི་རྩིག་ལྡེབས་ངོས་སུ་སྤྲིན་ནག་གི་གྲིབ་གཟུགས་འཁོར་ཞིངའོད་ཟེར་གྱི་ཉག་མ་རེ་རེ་ས་ནག་གི་བཞིན་ལ་འཐིམ་ཐེངས་རེརརྟ་ཕོའི་བང་རྩལ་རླུང་གིས་ཁུར་ཅིང ལུ་གུའི་འབའ་སྒྲ་བྲག་ཅས་བཅོམདེ་ལྟ་ནའང མུ་རུ་འཐེན་པའི་བགྲོད་ལམ་གྱི་དཀྱོགས་མཚམས་རེ་རེ་ནསཁྱོད་ཚོས་རི་ཚོགས་མ་བདས གཙང་བོ་མ་བཀག—302—

འགྲུལ་བཞུད་རིང་མོ།དཔའ་ཞུམ་པའི་མི་ཨ རང་ཉིད་ཀྱི་མིག་ཟུང་སྒྱིད་ལུག་གིས་བསྒྲིབས་ནས་ག་ཙམ་འགོར་སོངདུས་ཀྱི་འཁོར་མོ་ཉི་ཟླའི་འགྲོ་འོང་དང་བསྡོངས་ནས་རྒྱང་ལ་གཤར་ཤུལ་དུགདུང་སེམས་དང་འཚབ་འཚུབ སྐྲག་སྣང སྐྱོ་ཤས་ཀྱི་ཐ་སྙད་རེ་རེསེམས་ཀྱི་མཐའ་ནས་བསྡུས་ཏེ་རང་ཉིད་ཀྱི་རྫོངས་པར་འོ་དོད་ལྷང་ལྷང་བོསཝ་ཡེ ཁྱོད་ཀྱིས་རང་ཉིད་བརྗེད་ཆོག ལོ་ཟླ་བརྗེད་ཆོགདཔའ་སྤོབས་ཀྱིས་བསླངས་པའི་རྡོ་རིང་གི་ཡིག་ཕྲེང་གསེབ་ནཁྱོད་ཀྱི་མིང་བྱང་རང་ཉིད་ཀྱི་འགྲོས་དལ་བའི་གོམ་ཁས་བསུབས་ཤིངརིགས་རྒྱུད་ཀྱི་ལང་ཚོ་ཡིད་ཕམ་པའི་དབུགས་དབྱུང་གིས་ཡང་ཡང་བཅོམས་ཆེན་གྱི་གཞི་ལ་སེར་ག་གས་ཤིང ཁུ་བྱུག་དེ་ཚོ་རླུང་ནང་ནས་གཤེགས་ཤུལ་དུདྲན་པ་ཤོར་བའི་ཁྱོད་ཚོ་མུན་ནག་གི་ཁ་གཏད་དུ་འཚུབ་མ་འཁོར་འཁོརམིག་ཆུ་ཐིགས་ཕྲེང་རེ་རེས་རང་ཉིད་ཀྱི་ངོ་གདོང་ཡང་ཡང་བཀྲུས་ནའངདྲན་པའི་དྲན་པར་ནག་ནོག་གི་གྲིབ་རིས་བསྐྱར་དུ་བབསདེའི་རྐྱེན་པས ངས་ད་དུང་ཡང་ཕྱི་མིག་གི་ཞེན་ཆགས་ཁྲོད་ནསབརྩེ་དུང་གིས་ཁྱོད་ཚོའི་མིང་ནས་བོས་ཤིངསྐྱོ་སྣང་གིས་ཁྱོད་ཚོར་སྡིག་མཛུབ་ཀེརཨ་ཨ དཔའ་ཞུམ་པའི་མི སྒྱིད་ལུག་གི་མི་ཨངཁ་ཕྱོགས་ཡོད་ཚད་ཚད་མའི་བསམ་བློ་དང་གཏན་དུ་གྱེས་པ་ནསཁྱོད་ཚོ་གནའ་བོའི་རྡོ་མཁར་གྱི་ནང་རོལ་ཏུ་འཁུམ་ཞིངཧ་ཅང་འཁྱག་སྣང་གིས ‘‘དྲོད་ཁོལ—དྲོད་ཁོལ’’ཟེར་བཞིན—303—

དྲི་བཟང་ཐུལ་བའི་སྨན་ལྗོངས།ཉི་འོད་ལྟ་བུའི་རྨི་ལམ་ཞིག་ཀྱང་རྨི་མ་ཐུབ་བར་སྣང་གི་རྒོད་པོ་ཁྲི་ཕྲག ཁྱོད་ཚོའི་འཆི་སྐར་གྱི་གསོལ་སྟོན་ལ་བབས་པསམཐའ་མཇུག་གི་གདུང་ཡུས་དྲག་པོ་བྲག་ཐེམ་ལ་བསྐྱུར་ཀྱངདཔལ་འབར་བའི་སྟོབས་ཤུགས་མཁའ་དབྱིངས་སུ་གཤེགས་སོངདཔའ་ཞུམ་པའི་མི་ཨ ཁྱོད་ཚོས་ཕུགས་བསམ་གྱི་བཞུར་རྒྱུན་རང་སེམས་ནས་ཉམས་དམས་སུ་བཏང་ཚར་བསང་ཚོས་འོད་སྣང་གི་ཁ་གཏད་དུ་རང་ཉིད་ཀྱི་མིག་ཟུང་སྐྱོ་སྣང་གིས་ཟུམ་དགོས་ཤིང ་ང་ཚོས་མུན་ནག་གི་མཐའ་ནས་འཇིག་རྟེན་གྱི་དཀར་ངོགས་རང་ཉིད་ལ་གླེང་དགོསད་དུང་ཞོགས་པར་འཇོ་བའི་ཉི་འོད་ཀྱི་ཐིགས་ཕྲེང་འཇམ་པོ་ང་ཚོའི་སེམས་ཁྲལ་དངས་སྲོད་དུ་འཐིབས་པའི་སྨུག་ལོང་གི་དུད་ཞགས་གྱ་གྱུ་ང་ཚོའི་སེམས་རྟེན་ཡིན་སོང2 བགྲོད་ལམ།ང་ཚོས་རི་ཆུ་དང་ཐང་ཆེན ནགས་ཚལ་ལ་འོ་བརྒྱལ་མ་བཟོསང་ཚོར་ཐོག་མ་ནས་རྔུལ་ཁྲག་གིས་བརྩོན་ལེན་མྱངས་པའི་བགྲོད་ལམ་ཡོདདུས་རབས་ཀྱི་ངོ་གདོང་གློག་ཞགས་ལྟར་ཤེས་རབ་ཀྱི་ཤེལ་གོང་ངོས་ནས་འཁྱུག་དུས གྲེང་ཚོས་མདུན་སྐྱོད་ཀྱི་གོམ་སྒྲ་སྒྲོག་ཏུ་ཚུད་པར་མནོ་བསམ་གཏོང་རན—304—

འགྲུལ་བཞུད་རིང་མོ།བགྲོད་ལམ་གྱི་སྣེ་མོ་ང་ཚོའི་སེམས་ཁོང་དུ་བསྲིངས་ཡོད་པསང་ཚོས་རང་ཉིད་ཀྱི་དྲན་པ་བསླངས་ནས་མེས་པོ་ཚོའི་དཔའ་ངར་བེད་སྤྱོད་བྱེད་དགོསམཚན་ལམ་རིང་མོ་ནི་ང་ཚོ་སྦྱོང་བརྡར་ལ་ཞུགས་པའི་ཛ་དྲག་གི་གཡུལ་ས་ཡིན་ནདཀའ་ཚེགས་ཐུང་ཐུང སྐྱོ་གདུང་ཐར་ཐོར སེམས་ངལ་རབ་རིབབགྲོད་ལམ་དེའི་དོན་དུ་ང་ཚོས་བར་ཆད་ཀྱི་བསླུ་བྲིད་མེ་རུ་སྦར་ཅིངམིག་ཟུང་འཁོར་བའི་སྐད་ཅིག་གི་མཛེས་ལྗོངས་སྨྲེག་མེད་དུ་བཏང་ཞིངརང་ཉིད་ཀྱི་གཡང་རོང་ལས་ཕྱི་རུ་མཆོང་སྟེ། ཕྱི་རོལ་གྱི་གཡོ་འགུལ་ལགཟིགས་དངབགྲོད་ལམ་གྱི་ཕར་སྣེ་ན་ཕུ་ནུ་ཚོས་ཁྱོད་ལ་སྙིང་སྟོབས་ཀྱི་དར་ཆ་བསྒྲེངས་ཟིནབགྲོད་ལམ་དེ་མུ་ནས་མུ་རུ་བསྲིངས་ཡོད འཚོལ་སྙེག་གི་ལམ་དུཀྱག་ཀྱོག་གི་ཟུར་ངོས་ཁ་ཤས་ཀྱང་ཁྱོད་ཀྱི་ཁ་གཏད་དུ་ཀྲོང་ངེར་འགྲེང་སྲིདབགྲོད་ལམ་དེ ཕམ་ཉེས་ཀྱིས་བསྐྱར་དུ་བསྐྲུན་པའི་བདེ་ཐང་གི་ལམ་ཆེན་ཞིགད་ནས་བཟུང ཁྱོད་ལ་འཇིག་ཉེན་གྱི་ཚོར་བ་སྡུག་མོ་སྡུག་མོ་དེ་ཡོད་མི་འོས་ལད་ནས་བཟུང ཁྱོད་ལ་བརྩོན་འགྲུས་ཀྱི་སྐུལ་བའི་རྡོག་པར་ཡིད་ཆེས་ཡོད་དགོསད་དུང་ཁྱོད་ཀྱི་སྐྱོ་གདུང་གིས་ཟིན་པའི་སེམས་པར་གཙང་དག་བྱས་ནསརང་ཉིད་ཀྱི་སེམས་ཁོང་དུ་ནམ་ཡང་རྒས་རྒྱུ་མེད་པའི་ལང་ཚོའི་དཔལ་འབར—305—

དྲི་བཟང་ཐུལ་བའི་སྨན་ལྗོངས།སྒྲོན་དགོསབགྲོད་ལམ མིའི་རིགས་ཀྱི་བགྲོད་ལམ་མ་གཞི་ནས་བར་ཐག་ཅིག་ཡིནཁུག་ཀྱོག་མང་ས་ནི་ཁྱོད་ཉིད་ངལ་གསོ་བའི་རང་དབང་གི་སྟེགས་བུ་དངབགྲོད་ལམ་ནི་ཆེད་དུ་ཁྱོད་ཀྱི་སྡུག་རུས་ལ་ཞུགས་པའི་ཁ་དོག་སྣ་ལྔ་ཡིནབགྲོད་ལམ་གྱི་ཁྱོད་ལ་ནམ་ཡང་ཡི་མུག་པའི་ཉམས་ཞིབ་བྱེད་སྲིད་ཀྱངབགྲོད་ལམ་ནི་ནམ་ཡང་ཁྱོད་ཀྱིས་བཀུར་བར་འོས་པའི་ཚེ་སྲོག་གི་བཞུརརྒྱུན་ལགསགོམ་ཟུང་གི་འདེགས་འཇོག་རེ་རེས རི་ཚོགས་ཀྱི་དབུ་འཕང་དམའ་ནས་དམའ་རུ་བཏང་ཟིན་ནའངམཁའ་དབྱིངས་ཀྱི་སྤྲིན་ལམ་གཤག་པའི་སྤོབས་སེམས་ང་ཚོ་སུ་ལ་ཡོད་མྱོང་ཨངཞེ་སྡང་གི་མེ་ལྕེ་ཚ་མོས་བརྩེ་སེམས་ཀྱི་ནགས་ཚལ་གཏན་ནས་བསྲེགས་མི་ཐུབ་པསཁྱོད་ལ་ནམ་ཡང་སོང་མི་ཚར་བའི་རང་ཉིད་ཀྱི་བགྲོད་ལམ་ཡོདགོམ་པ་སྤོས་ཟིན་ན རྒྱབ་ཕྱོགས་ནི་གཡང་གཟར་དང་མུན་དོང་ཡིན་པས་ཕྱིམིག་མ་ལྟབགྲོད་ལམ་གྱིས་ནམ་ཡང་ཁྱོད་ལ་མི་སྲིད་པའི་རེ་བ་འདོན་མི་སྲིདདེ་བས དཀྱོགས་མཚམས་རེ་རེ་ནི་ཁྱོད་ཀྱི་སྐྱེས་སྟོབས་ངོམ་སའི་གར་སྟེགས་ཡིནཁྱོད་ཀྱིས་བགྲོད་ལམ་གྱི་ཆེད་དུ་བགྲོད་ལམ་མི་འཚོལ་བརཁྱོད རང་ཉིད་ཀྱི་ཆེད་དུ་བགྲོད་ལམ་དུ་ཞུགས་རོགས3་སྨོན་པའི་ཡུལ།དེ་ནི་རྨི་ལམ་དུ་ལན་མང་འཁོར་མྱོང་བའི་མཛེས་སྡུག་གི་ཡུལ་ལྗོངས་ཤིག—306—

འགྲུལ་བཞུད་རིང་མོ།ཡུལ་ལྗོངས་དེར་མེ་ཏོག་གི་གང་བུ་འཛུམ་ཞིང གཡུ་སྦྲང་གི་གཤོག་སྒྲ་འཇེབསགསར་དུ་བཞེངས་པའི་ཕོ་བྲང་གི་རྩིག་ལྡེབས་ངོས་སུ་འཇའ་ཚོན་གྱི་འོད་གུརབཀྲ་ཞིངསྟེས་དབང་གིས་བསྲིངས་པའི་ལམ་གྱི་སྣེ་མོ་རེ་རེ་ནའང་མེ་ཏོག་གི་བསུ་མ་མོདད་དུང དབྱར་ལྗོངས་ཤིག་ལ་ཡོད་འོས་པའི་བཀྲག་མདངས་ཡོད་ཚད་ཀྱང་དེ་ན་གསལ་བསསྐྱེས་ཆེན་ཚོའི་སྔ་མོ་ནས་རང་ཉིད་ཀྱི་སེམས་ཁོང་ནས་སྨོན་པའི་ལམ་ཆེན་རེབསྐྲུན་ཟིན་ལ ་མིག་ཟུང་གི་སྒོ་མོ་ཡང་ཐོག་མ་ནས་འོད་སྣང་གི་རྩོལ་བར་བརྟེན་ནས་དེ་ལ་གཏད་ཡོདཨོ འདི་ནི་ཤེས་རབ་ཀྱིས་གསལ་བའི་རྟོག་ལྗོངས་དང་དྲན་སྣང་ཁྲོད་ཀྱིསྨོན་པའི་ཡུལཁྱོད་ཀྱི་དབང་གིས་གནམ་འོག་གི་རྐང་ཐང་པ་ཚོས་ཉིན་ཞག་གི་ཕྲེང་བའི་བར་ནསལོ་ཟླའི་ཟུར་ཁ་གྲངས་མེད་རང་ཉིད་ཀྱི་བརྩོན་པར་བརྡརཁྱོད་ཀྱི་རྐྱེན་པས་ཁོམ་ལོང་གི་རྒྱལ་སྲས་ཚོས་ཀྱང་རྨི་ལམ་གྱི་ཀློང་ཆེན་ཁྲོདདངངས་སྐྲག་དང་མི་སྡུག་པའི་ཚོར་བ་ཁ་ཤས་སེམས་ཀྱིས་རེགཁྱོད་ནི་མི་ཡུལ་གྱི་ཆེས་མཐའ་མའི་དྭངས་གཙང་གི་གནས་མལ་ཏེང་ཚོའི་དཔའ་ངར་གྱིས་ཁྱོད་ཀྱི་ལྷིང་འཇགས་བསྲུང་ཐུབ་བམང་ཚོའི་རེ་བཞག་གིས་ཁྱོད་ཀྱི་བར་སྣང་གསལ་ནུས་སམ

དྲི་བཟང་ཐུལ་བའི་སྨན་ལྗོངས།ང་ཚོ་ལམ་གྱི་ཟུར་ངོགས་ཁ་ཤས་ནས་འདི་ལྟར་འཚབ་འཚུབ་ངང་ཐོན་པ་ནསཁྱོད་དྲན་པའི་གདུང་ཡུས་དང ཁྱོད་འཚོལ་བའི་སེམས་ངལལུས་པོ་འདིས་ཐེག་ཚོད་ཅིག་ཁུར་ནས་ཁྱོད་དེད་ཅིང་ཁྱོད་སྙེག་ནས་འོངད་དུང་སེམས་དང་སེམས་པའི་བར་དུ་བརྩོན་འགྲུས་ཀྱི་གསེར་ཟམ་རེ་འཕངས་ཏེརང་ཉིད་ཀྱི་ངལ་བར་རྒྱབ་རོགས་དང་མཐུན་རྐྱེན་གྱི་ལམ་ཡིག་སྦྱར་ཟིནངའི་དྲན་རྟོག་གི་ཡོལ་གོར་ངོས་སུ་མག་མོག་གིས་འགུལ་བའི་གྲིབ་རིས་སྔོན་པོ་ཨནང་སེམས་ཀྱི་མཐའ་ན་ཁྱོད་རང་འོད་དུ་འཚེར་རམཕུགས་བསམ་གྱི་སྣེ་ན་ཁྱོད་རང་རང་དབང་གིས་གཡོད་ནི་ངས་རང་ཉིད་ཀྱི་བྱས་ཉེས་ཡོད་ཚད་ལ་འགྱོད་བཤགས་ཀྱི་གླུ་ཚིག་བྲིསཡོད་པསརྒྱང་རིང་ནི་ང་ལ་མཚོན་ན་སྔ་མོ་ནས་གོམས་ཤིང་འདྲིས་པའི་ལམ་ཆེན་དེ་ལགསམཐར་ཐུག་གི་སྨོན་འདུན་དང་བརྩེ་སེམས་ཡོད་ཚད་གོམ་ཟུང་སྐུལ་བའི་རྔ་ཆེན་དུ་སྒོམ་བཞིནསེམས་ཡན་དང་སྨྲེང་སྐྱོ་མཐའ་དག་མི་ཁའི་རླུང་ནག་ཁྲོད་བསྐུར་སྲིད་ལསྡུག་རུས་དང་དཀའ་སྤྱད་གང་མཆིས་ཀྱང་སེམས་ཀྱི་རྟ་ཕོར་བསྐྱོན་ངེས་པསལག་པ་བསྲིངས་པ་ཙམ་གྱིས་ཁྱོད་ཀྱི་འཇམ་མཉེན་ཚོར་ཐུབ་ཅིངརྣ་གཤོག་བརྐྱངས་པ་ཙམ་གྱིས་ཁྱོད་ཀྱི་གྲག་འགུལ་ཐོས་ཐུབ་པར་སྨོན—308—

གྲོང་སྡེ་ཆེན་པོ།གྲོང་སྡེ་ཆེན་པོ། ( སྙན་ཚོམ)མཚོ་བུ་དགའ་བདེ།བཙོན་གྲོལ་བཏང་རྗེས།ནམ་མཁའ་སྔར་བཞིན་ནམ་མཁའ་རེདཉི་འོད་སྔར་བཞིན་ཉི་འོད་རེདམུན་ནག་ལས་འོད་ཟེར་མཐོང་འདོད་སྐྱེས་མེད་ནང་སླར་ཡང་སྔར་གྱི་ནམ་མཁའ་དང་ཉི་འོད་དུ་འཛུལ་ངེས ་དེ་ཡང་གྲོགས་པོ་ལན་པས་རེདཉིན་རྒྱུན་གཡོ་འགུལ་བྱེད་བཞིན་པའི་རྩྭ་ཐང་དེ་དྲན་ནསརྒྱུན་ལྡན་གྱི་ཐབས་ཤེས་ཡོད་ཚད་གཞན་ལ་གནང་བས་རེདཉིན་གུང་ཞིག་ལ་སློང་མོར་ཆས་ཚུལ།དེ་ནི་ང་ལ་སྟོབས་འབྱོར་དང་མངའ་ཐང་མེད་པས་མ་ཡིནདེ་ནི་ང་ལ་བུ་རབས་ཚ་རྒྱུད་མེད་པས་མ་ཡིནདེ་ནི་ང་ལ་ཁྲེལ་གཞུང་དང་ཀུན་སྤྱོད་མེད་པས་ཡིནདེ་ནི་ང་ལ་ལྷིང་འཇགས་དང་ཁེར་རྐྱང་མེད་པས་ཡིན—309—

དྲི་བཟང་ཐུལ་བའི་སྨན་ལྗོངས།གྲོང་སྡེ་ཆེན་པོ།དོ་དགོང་ཡང་ང་རང་འདི་ནས་ཞག་སྡོད་བྱསཕལ་ཆེར་སུ་ཞིག་གིས་བཀོད་སྒྲིག་བྱས་པ་ཡིན་ཤས་ཆེལན་རེར་ཁང་བའི་གྲུ་ཟུར་ཞིག་ཏུའོ་སྦྱོར་བྱེད་ཀྱིན་པའི་དབུགས་རྒྱུན་ཐོས་ཐུབ་ལཕྲག་པའི་སྟེང་ནས་མར་བཞུར་གྱིན་པའི་ཟླ་འོད་ཀྱང་མཐོང་ཐུབལྷག་པར་དུ་གྲོང་སྡེ་ཆེན་པོ་འགུལ་མེད་ངང་བཙོག་པར་བསྡད་ནསསུ་ཞིག་གི་གཏོར་བཤིག་ལ་རེ་སྒུག་བྱེད་ཀྱིན་མཆིས་པསངས་གཞན་དབང་གིས་མ་བསླད་པའི་ཁེར་རྐྱང་གི་སྙིང་བོ་ཞིག་རྙེད་ཟིན

དུས་སྐབས་དེ་ཚོ།དུས་སྐབས་དེ་ཆོ། (སྙན་ཚོམ།)གཉའ་གོང་ལྷ་སྟེ།ཆང་གིས་བཟི་དུས།ཁ་བ་དང་འབུག་བཞིན་དུལྟག་རྒྱབ་ནས་འོངས་ཏེ ཁྱོད་རང་རྨས་པ་ནང་ནི་འཛེམ་བག་མེད་པར་ཆང་གིས་བཟིཆང་གིས་བཟི་དུསསེམས་པའི་བྱེ་ཐང་ངོས་སུ་རླུང་བུ་ལྡངའཇག་མའི་ཤུགས་གླུ་སྙན་ངག་ཡིནའདང་རྒྱག་མེད་པར་ཆང་གིས་བཟི་དུསའདུག་ས‘‘མགྲོན་ཁང་ཡིན’’ཀྱང་ཆོགམི་དེ་ནགས་ཚལ་དུ་ཆས་དུས།མི་དེ་དངོས་མེད་ཀྱི་གཏམ་རྒྱུད་ཀྱིས་བཀུགས་ནསབསྡད་བསྡད་དེ ད་ནི་དུས་ཚོད་ཀྱི་དབང་གིསམི་འགྲོ་ཐབས་མེད་བྱུང

དྲི་བཟང་ཐུལ་བའི་སྨན་ལྗོངས།ཧ་ཅང་རྫོང་སྟུག་པོའི་ནགས་ཚལ་དུམི་དེར གྲ་སྒྲིག་མེད ཉམས་མྱོང་མེད འཆར་སྒོ་ཡང་མེདང་ཚོ་དང་རྒྱང་ཐག་གིས་ཆོད་པའི་ནགས་ཚལ་ནིང་ཚོར་མཚོན་ན་ཆ་རྒྱུས་མེད་པའི་མུན་ནག་གི་གླིང་ཡིནམི་དེ་རང་དབང་མེད་པར་འགྲོ་དགོས་སྐབསང་རང་ཚུར་རོལ་གྱི་སྤང་ལྗོངས་སྟེང་ནས་ཀྱངབློ་བདེ་བག་ཕེབས་ཀྱིས་འདུག་ཀྱང་དཀའཕལ་ཆེར ང་རང་མི་དེ་ཡིན་པ་འདྲ་ལཡང མི་དེ་ང་རང་མིན་པའི་ངེས་པའང་བྲལཡིན་ནའང ཁོས་འཇིག་རྟེན་འདིར་རང་ཉིད་རྙེད་སོང་སྙམམི་རྐྱང་ཚོར་འཕྲད་དུས།མི་རྐྱང་ཚོར་འཕྲད་དུསམི་རྐྱང་ཚོ་ཚ་ལམ་ལམ མི་རྐྱང་ཚོ་གྲང་ཤུར་ཤུརམི་རྐྱང་ཚོར་འཕྲད་དུསངས་རང་སེམས་ནས་བོར་འདོད་པ་ཞིག་བོར་སོངངས་རང་སེམས་ནས་རྙེད་འདོད་པ་ཞིག་རྙེད་སོང—312—

དུས་སྐབས་དེ་ཚོ།ཉིན་མཚན་གྱི་དབྱེ་བར་འཐམ་པའི་མི་རྐྱང་ཚོསྨོན་ལམ་བརྒྱ་དང་བརྒྱད་ཀྱི་ས་བོན་གཏོར་ནསངས་ཀྱང་འུ་ཅག་ལ་ས་ཞིང་ཞིག་སློག་ན་འདོདརྡོ་བའི་གཙང་བོ་མཐོང་དུས།གནའ་བོའི་གཙང་ཆུ་བཞུར་ཤུལ་ནསངའི་རྡོ་བའི་གཙང་བོ་མཐོང་བྱུངརྡོ་བ་ཚོ བཞུར་སྲོལ་མེད་ཀྱངགཙང་བོ་ཡིན་པས་དུས་ཀྱིས་དེདརྡོ་བ་ཚོའི རང་གཤིས་གྱོང་བསཕན་ཚུན་ལ་སག་སག་བརྡརཕན་ཚུན་ལ་སེར་ག་དང་ཆག་གྲུམ་བཏངརྡོ་བའི་རང་གཤིས་དེ་སྒྱུར་བར་དཀའརྡོ་བའི་ལས་དབང་ལ་ཟད་མཐའ་བྲལརྡོ་བའི་གཙང་བོདུས་ཚོད་ཀྱི་ཆོས་ཉིད་ཙམ་གྱིས་སྒུལ་བ་ལསའགུལ་འདོད་ཀྱང་མེད་ལ་རྒྱང་རིང་དུ་འགྲོའང་མི་ཕོདརྡོ་བ་ཚོར་རྐང་བ་མེད རྡོ་བ་ཚོར་ཀླད་པ་མེདརྡོ་བ་ཚོ་ཐ་ན་འདུག་ཀྱང་མི་ཤེསརྡོ་བའི་གཙང་བོ་རང་འཁོར་རྒྱག་བཞིན་འདུག—313—

དྲི་བཟང་ཐུལ་བའི་སྨན་ལྗོངས།འདི་ལྟར རྡོ་བའི་གཙང་བོ་མཐོང་དུསང་ཡང་རྡོ་བ་བཞིན ཡིད་ལ་ཅི་ཡང་དྲན་རྒྱུ་མེད་པར་གྱུར—314—

ཁ་བ་དང་པོ།ཁ་བ་དང་པོ།—འཕྲུལ་སྣང་གི་ལེ་ཚན་ཞིགབསྒྲལ་རྡོ།དང་པོ།ཟླ་འོད་འོག་ཏུ ཁ་བ་ནི་དཀར་སོབ་བེ ཁུ་སིམ་མེརརྒྱང་རིང་དུ་བགྲོད་པའི་སྐྱ་མི་དེ་རྨི་ལམ་དང་འདྲརྨི་ལམ་དེ་གྲུ་ཟུར་ཞིག་ཏུངས་སླར་ཡང་ཁོ་དང་འཕྲད་པའི་ཁ་བའི་མཚན་མོ་དེ་དྲན་བྱུངཁོ་ནི་ཅིས་ཀྱང་ཕྱིར་མི་ལོག་པའི་ལམ་འགྲོ་བ་ཞིག་སྟེལས་དབང་དང་ཁུར་བོ་དང་དམ་ཚིག་གསུམ་ཁུར་ནསགནམ་མཐར་འགྲོ་དགོས་ཟེརདོ་ནུབ་ཀྱི་ཁ་བའི་ཁྲོད་ནས་ཁེར་རྐྱང་དུང་རང་ཁོ་དང་ཐེངས་དུ་མར་འཕྲདཁོས་ཟེར་རྒྱུར‘‘ངས་བོད་ཡུལ་ལ་གླེས་ཕྱག་ཞུ་དུསཇོ་མོ་གླང་མ་སྔ་མོ་ནས་ངུ་བཞིན་འདུག་ལགཉན་ཆེན་ཐང་ལྷས་མིག་ཆུ་ཡང་ཡང་འབྱིནའོན་ཀྱང ང་རང་ལམ་ལ་ཆས་དགོསལས་དབང་གིས་ང་ལ་བསྒུགས་འདུག’’

དྲི་བཟང་ཐུལ་བའི་སྨན་ལྗོངས།དོ་ནུབ ཁོ་རང་གང་ན་ཡོད་དམགངས་རིའི་ཕ་རོལ་གྱི་ཟླ་བ་འདི་མེ་ལོང་ཞིག་ཡིན་ནང་ཚོས་སུ་ཡང་མཐོང་ཐུབ་པ་རེད་ཨངཁ་བའི་ཁྲོད་དུ ང་རང་འདི་ལྟརཁ་སང་གི་ཚེས་བཅོ་ལྔ་དང་མཉམ་དུཕ་ཡུལ་གྱི་རི་གྲོང་ཞིག་ཏུ་ཁེར་རྐྱང་དུ་ལུསང་ཚོར་ལྷན་འཛོམས་ཤིག་འབྱུང་སྲིད་པསང་ཚོར་རང་གི་ཕ་གཞིས་ཤིག་ཡོད་པས་ངས་ཁོ་རང་དྲན་བྱུངགཉིས་པ།དུས་རྒྱུན་གྱི་ཚེས་བཅོ་ལྔའི་ཟླ་འོད་འོག་ཏུ་ཁེར་རྐྱང་ངངད་ལྟ་ང་རང་ཟླ་བ་ལ་ཁ་སྐྱེངས་ཤིངརང་ཉིད་ཀྱི་དམ་ཚིག་ལ་ཡིད་ཆེས་པར་གྱུར་མོདཁྱོད་ད་རུང་ཕྱིར་མ་ལོགཡང་ན་དེ་ནི་ངའི་མི་ཚེ་འདིའི་སྟོང་འདུན་རེདཨོཾ་མ་ཎི་པདྨ་ཧཱུཾ ཨོཾ་མ་ཎི་པདྨ་ཧཱུཾཚེས་བཅོ་ལྔའི་དུས་ཆེན ག་ལེར་ཕེབསཁ་བ་སྔ་མོ་ནས་བབས་བྱུང ཕྱོགས་མཚམས་སོ་སོརགསུམ་པ།ཚོན་མདོག་གི་ཆང་དང་དེ་རུཁོས་རང་ཉིད་བཟི་བའང་མ་ཚོརམིག་མདུན་གྱི་ན་གཞོན་དེ་བྲེལ་བ་དང་བཅས ་—316—

ཧ་ཅང་མཐུག་པའི་ཁ་བའི་ཁྲོད་ཡལ་རྗེསད་གཟོད ཁོས་ཁེར་རྐྱང་དུ་ལྷ་ས་རུ་བཟི་བའི་རང་ཉིད་ཀྱི་ཕ་ཡུལ་དྲནཁ་བ་ལ་གྲང་ངར་མེད་པར་འཇམ་སོབ་སོབཁ་བའི་ཁྲོད་དུ་ཁོས་ཕ་ཡུལ་དུ་ལུས་པའི་བུ་མོ་དེ་དྲན་ལཁོ་མོ་དང་འཛོམས་པའི་རྨི་ལམ་ལྷ་ལ་བཅོལཧ་ཅང་ཁུ་སིམ་པའི་རི་གྲོང་ཞིག་ནས

དྲི་བཟང་ཐུལ་བའི་སྨན་ལྗོངས།ཟུར་བཀོད།སྒལ་ཆིགས།ཞོགས་དུང་།(མིག་ཆུ། ངུ་སྐད། མགྲིན་པ་བརྣངས་ནས་དུས་ཚོད་སྐར་མ་གཉིས་ལྷག་གི་ཡུན་འགོར)ད་ལྟ་ང་ཡིད་སེམས་ཧ་ཅང་སྐྱོ། ངས་མིག་ཆུ་འདི་ཟློག་ཐབས་མེད།འདིར་བཞུགས་རྣམ་པ། དགོངས་པ་མ་ཚོམ།གལ་ཏེ། འུ་ཚོར་གཅེས་ནོར་ཞིག་ཡོད་པའི་དབང་དུ་བཏང་ན། སྐུ་ཞབས་ཁོང་ཉིད་ནི་འུ་ཚོའི་གཅེས་ནོར་ཡིན། འུ་ཚོར་ཁོང་ཉིད་ལྟ་བུའི་གཅེས་ནོར་མང་པོ་མི་འདུགཡིན་ནའང་། ད་ལྟ་འུ་ཚོར་དབང་མ་སོང་། གཅེས་ནོར་འདི་འདྲ་བརྡབས་ཆག་བྱུང་དུས། ངའི་སེམས་ཀྱི་སྡུག་བསྔལ་འདི་ལ་བཟོད་གླགས་བྲལ། ཁོང་ཉིད་འཚོ་བཞུགས་ཀྱི་སྐབས་སུ། འདི་འདྲའི་སྐད་ཆ་ཞིག་བཤད་མྱོང་ཟེར། དེ་ནི་པཎ་ཆེན་རིན་པོ་ཆེ་སྐུ་ཕྲེང་བཅུ་པ་སྐུ་གཤེགས་དུས་རེད།‘‘ལྐོཁུ’མཱཾ4།ཀ༧ལྐོ4ཁྱ〉 1’’ཞེས་རྒྱ་སྐད་ཀྱི་སྐད་ཆ་དེ་འདྲ་ཞིག་བཤད་རབས་ཡོད། སྐད་ཆ་དེ་ལས་འཕྲོས་ཏེ། དེ་རིང་ངས་བཤད་འདོད་པ་ནི།ད་ནི་འུ་ཚོའི་མགོ་བོ་དམའ་བ་ཙམ་མ་ཡིན། འུ་ཚོའི་སྒལ་ཚིགས་ཇེ་སྙིར་སོང་—318— ་

སྒལ་ཚིགས།བ་རེད་ཅེས་པ་དེ་ཡིན། རྒྱུ་མཚན་ནི། སྐུ་ཞབས་ཁོང་ཉིད་ལྟ་བུ་ནི་འུ་ཚོའི་སྒལ་ཚིགས་ཡིན་པའི་ཕྱིར། ཅིའི་ཕྱིར་འུ་ཚོའི་སྒལ་ཚིགས་ཡིན་ཟེར་ན། སྐུ་ཞབས་ཁོང་ཉིད་ཀྱི་བསམ་ཕོད་པ་དང་། བཤད་ཕོད་པ། སྒྲུབ་ཀྱང་ཕོད་པའི་སྙིང་སྟོབས་དེ་ནི་འུ་ཚོའི་སྒལ་ཚིགས་ཡིན། སྒལ་ཚིགས་ཀྱང་ཇེ་མཁྲེགས་སུ་ཡོང་ངེས། ཡིན་ནའང་། འུ་ཚོ་འགྱེལ་མི་སྲིད།ཁོང་གི་རྩོམ་གྱི་ཆ་ནས་བལྟས་ན། ཁོང་གིས་བྲིས་པའི་རྩོམ་ཡོད་ཚད་ཚད་ནི་སྙན་ངག་ཙམ་མ་རེད། ཅིའི་ཕྱིར་ཞེ་ན། དེ་ནི་སྙན་ངག་རང་སྟེང་གི་མཛེས་སྡུག་དང་། མི་ཚེ་ལ་བསྟོད་གླུ་ཕུལ་བའི་མཛེས་སྡུག ཚེ་སྲོག་ལ་ཀླུ་དབྱངས་བླངས་པའི་མཛེས་སྡུག དེ་ལས་སོགས་པའི་མཛེས་སྡུག་ཙམ་མ་ཡིན་པར། དེས་གནས་ལུགས་ཤིག་དང་། བདེན་དོན་ཞིག རང་གཤིས་ཤིག་སྟོན་གྱི་འདུག་པས། ཇི་འདྲའི་དཀྱེལ་ཡངས་ལ་སྒམ་བརླིང་དང་ལྡན་པ་ཞིག་རེད་ཨང་།ལྟོས་དང་། ‘‘བདག་གི་སྙིང་དབུས་ཏེ་ལྷུན་པོར་བག་ལ་ཉལ་བའི་་་་གངས་སེང་དཀར་མོས་གནམ་ས་གཡོ་བའི་གཡུ་རལ་གསིག’’འདི་འདྲའི་སྙིང་སྟོབས་ཤིག འདི་འདྲའི་སྤོབས་པ་ཞིག་སུ་ལ་ལྡན་ཨང་། དེ་ནི་ཏག་ཏག་སྙན་ངག་མཁན་ཁོང་རང་ལ་ལྡན།སྙན་ངག་མཁན་ཁོང་ཉིད་ནི་འུ་ཚོའི་དར་ཆ་ཡིན་ཞེས་ད་སྔོན་སྐུ་ཞབས་སྨན་བླ་སྐྱབས་ཀྱིས་བཀླགས་པའི་མྱ་ངན་ཞུ་ཚིག་ཏུ་གསུངས་ཐལ། ངོ་མ་་བདེན་པ་རེད། ཁོང་ནི་འུ་ཚོའི་དར་ཆ་རེད། ཅི་ཞིག་གི་དར་ཆ་རེད་ཟེར་ན།མཛེས་སྡུག་གི་དར་ཆ་རེད། མི་གཞིའི་དར་ཆ་རེད། མི་གཤིས་ཀྱི་དར་ཆ་རེད། བདེན་དོན་གྱི་དར་ཆ་རེད། ཁོང་གིས་འུ་ཚོར་བཞག་པའི་གཅེས་ནོར་འདི་དག ང་ཚོས་ནམ་ཡང་། དུས་དང་རྣམ་པ་ཀུན་ཏུ། བསྐལ་པ་ནས་བསྐལ་པའི་བར་དུ་བརྗེད་མི་སྲིད།—319—

མཆན།2004་10་27ཉིན་ནུབ་མི་རིགས་སློབ་ཆེན་ནས་སྙན་ངག་མཁན་སྐུ་ཞབས་ཡི་དམ་ཚེ་རིང་སྐུ་གཤེགས་པར་བསྡུས་པའི་མྱ་ངན་ཚོགས་འདུ་སྟེང་གི་གཏམ་བཤད་ཀྱི་སྒྲ་ཕབ་དངོས་བཤུས་པ། ཁ་བྱང་ནི་སྒྲ་ཕབ་རྗེས་བཏགས།

ཕེབས་སྐྱེལ་སྨྲེ་སྔགས་སུམ་སྒྲིལ།ཕེབས་སྐྱེལ་སྨྲེ་སྔགས་སུམ་སྒྲིལ།—སྐུ་ཞབས་ཡི་དམ་ཚེ་རིང་གི་དགོངས་རྫོགས་ལ་བྲིས།ལྗང་བུ།ཡི་གར་འོང་བའི་ཨ་མའི་སེམས་རིས་ཡི་གེའི་འཕྲུལ་གྱིས་མཁའ་ནས་མཐོ་རུ་བསྒྲེངས་པ་ཡི །དམ་ཚིག་བརྟན་པ་ཨ་ཕའི་རང་གཤིས་དམ་ཉམས་སྐྱེ་བོ་ངོ་ཚ་ཉོ་རིན་ཨེ་བྱེད་དམ། །ཚེ་ཐོག་འདི་ལ་ཨ་ཐང་མ་ཆད་ཚེ་གཅིག་ལུས་གཅིག་དམིགས་པའི་ལས་ལ་ཕུལ་བའི་ཚེ། །རིང་དུ་ཕེབས་ཀྱང་ཨ་འཐང་ཁྱེད་ནི་རིང་ན་གནས་པ་བདག་གི་སྙིང་ལ་བཞུགས་ཡུན་རིང་། །—321—

དྲི་བཟང་ཐུལ་བའི་སྨན་ལྗོངས།མི་བུ།འབར་རྡེའུ།ཁྱོད་ཀྱི་རུས་རྐང་དེ་ལྕགས་ནག་གི་གླིང་བུ་ཞིག་ཡིན་ནམ།ཁྱོད་ཀྱི་གླུ་སྐད་ཀྱིས་མེས་པོའི་རྣམ་ཤེས་ཁུར་ཡོད་དམ།ཁྱོད་ཀྱི་ཟུངས་ཁྲག་དེ་མེ་ཏོག་གི་ཆུ་བོ་ཞིག་ཡིན་ནམ།ཁྱོད་ཀྱི་ངུ་སྐད་ཀྱིས་བུ་ཚའི་མིག་ཟུང་ཕྱེས་ཡོད་དམ།ཁྱོད་ནི་ཉི་ཟེར་གྱོན་པའི་བྲག་རི་ཞིག་ཡིན་ནམ།བྲག་གི་ལྡེབས་ལ་བུ་ཡིག་རང་བྱོན་ཞིག་ཡོད་དམ།ཁྱོད་ནི་གྲེ་བ་འགགས་པའི་བྱེའུ་ཆུང་ཞིག་ཡིན་ནམ།འདབ་གཤོག་ཕྲ་མོ་ཁ་ཆར་བུ་ཡུག་གིས་བཀྲུས་སམ།ཁྱོད་ནི་མངོན་སུམ་མིག་གི་གངས་སེང་དཀར་མོ་ཞིག་ཡིན་ནམ།ཁྱོད་ནི་མི་ཡི་ཁྲོད་ན་མི་བུ་རང་ཉིད་དེ་ཡིན་ནམ།ཁྱོད་ནི་བྱིས་པ་མང་པོའི་ནང་གི་བགྲེས་པོ་ཞིག་ཡིན་ནམ།ཁྱོད་ནི་རྒན་པོ་མང་པོའི་ནང་གི་བྱིས་པ་ཞིག་ཡིན་ནམ།ཁྱོད་ནི་རྙེད་པར་སླ་བའི་དན་རྟགས་ཤིག་ཡིན་ནམ།ཁྱོད་ནི་བེསླེབ་པར་དཀའ་བའི་ལམ་བུ་ཞིག་ཡིན་ནམ།—322—

ཚིག་རྐང་བདུན་མའི་སྙན་ངག་གི་ཞུ་གསོལ།ཆིག་རྐང་བདུན་མའི་སྙན་ངག་གི་ཞུ་གསོལ།—སྙན་ངག་པ་ཡི་དམ་ཚེ་རིང་ལགས་ལ་རྗེས་དྲན་དུ།འབྲོང་།ཆིག་རྐང་བདུན་མ་དང་པོ།སེང་གེ་དེ ཆེས་བརྗིད་པའི་རི་རྩེར་ང་རྒྱལ་གྱིས་འགྱིངས་ནསགཟེངས་མཐོ་བའི་གད་རྒྱངས་ཡིད་ཚིམ་པ་ཞིག་བྱས་རྗེསརང་གི་འཁོར་ཚོགས་རྣམས་ལ་འབོད་པ་སྣ་ཚོགས་གཏོང་བཞིནཨ་མས་ཐོག་མར་བྱིན་པའི་ནུ་ཞོའི་མངར་ཁ་དེ་ཡང་ཡང་མྱངསསེང་གེ་དེས་མྱངས་པའི་ནུ་ཞོ་ནི་གངས་རིའི་རྩི་བཅུད་ཁོ་ན་ཡིན་པསཁོའི་གཡུ་རལ་དེ་ནམ་ཡང་སོགས་སྒང་ན་ཤུགས་ཀྱིས་འཕྱོ་ཞིང་ལྡེམ་ལཁོའི་གད་རྒྱངས་དེ་ནམ་ཡང་མགྲིན་པར་དྲག་ཏུ་སྒྲོག་ཅིང་མཆེདཆིག་རྐང་བདུན་མ་གཉིས་པ།གོ་ཐོས་ལ ཐོག་མར་ཁྱོད་ཀྱིས་ཞབས་བྲོ་འཁྲབ་མྱོང་ཟེརངས་ཁྱོད་ཀྱིས་ཞབས་བྲོ་འཁྲབ་པའི་སྒེག་ཉམས་མཐོང་མ་མྱོངཡིན་ན་ཡང དེ་དུས་གར་སྟེགས་ཧྲིལ་བོ་ཁྱོད་ཀྱི་ཡིན་ངེས་ལརྐང་ལག་གི་འགུལ་སྟངས་རེ་རེ་དང་མིག་གི་ཉམས་འགྱུར་རེ་རེ་ནཤེད་དང་ཤུགས་ཀྱིས་གདུས་པའི་བརྩེ་གདུང་གི་སྐད་སྒྲ་སྒྲོག་ཅིངརླུང་དང་ཁ་བས་སྦྱངས་པའི་བློ་སྤོབས་ཀྱི་སྟངས་སྟབས་མངོན་པ—323—

དྲི་བཟང་ཐུལ་བའི་སྨན་ལྗོངས།ངས་ཁྱོད་ཀྱི་སྙན་ངག་གི་ཚིག་འབྲུ་རེ་ལས་ཀྱང་ད་དུང་ཡང་མཐོང་ཐུབཆིག་རྐང་བདུན་མ་གསུམ་པ།དགུན་གཞུང་འདིར ཁ་བ་ཡོད་ཚད་སྔར་བཞིན་འབབ་ཀྱིན་ཡོད་ལསྡེ་མི་ཚོས་གོན་པ་ངན་པ་རེ་གྱོན་ནས་མ་ཎི་སྔར་ལྟར་ཟློ་བཞིན་ཡོདཁ་བའི་ཁྲོད རྡོག་སྒྲ་ཐྲིག་ཐྲིག་གི་མགྲོན་པོ་ཞིག་རྒྱང་ནས་བསླེབས་བྱུངམགྲོན་པོ་དེས་ང་ཁྱོད་ཚོའི་བུ་ཕྲུག་ཡིན་ཟེར་ཞོར་ཀི་ཅོ་གང་མང་བརྒྱབ་རྗེསཞོགས་པའི་དུས་སུ ཁོས་ཕྱི་མིག་ཡང་ཡང་ལྟ་བཞིན་རྒྱང་ལ་བུད་སོངཁོ་སོང་ཤུལ་དུ སྡེ་མི་ཚོས་ཞི་ལྷོད་ངང་ནངས་ཇ་འཐུང་བཞིན་འདུག་མོདངའི་སེམས་པ་རྨང་ནས་དཀྲུགས་ཤིང་སྨྲ་ལྕེ་གཞི་ནས་བཅད་ཚར་སོང་—324—

སྙན་ངག་པ་ནམ་ཡང་བཞུད་མི་སྲིད།སྙན་ངག་པ་ནམ་ཡང་བཞུད་མི་བྲད།—སྙན་ངག་པ་ཡི་དམ་ཚེ་རིང་སྐུ་གཤེགས་པ་ཐོས་མུར།བྱང་སྐར།སྙན་ངག་པ་བཞུད་སོངསྦྲང་དཀར་རྩམ་པ་ལྟ་བུའི་སྙན་ངག་དེ་དྲན་ནསཨ་མའི་ནུ་ཞོ་ལྟ་བུའི་སྙན་ངག་དེ་དྲན་ནསང་ཚོ་འདི་རུ་འཛོམསདྲི་མ་མེད་པའི་བྱིས་བློ་དེ་དྲན་ནསརྣམ་པར་དག་པའི་ལྷག་བསམ་དེ་དྲན་ནསམཚུངས་པ་མེད་པའི་མི་གཞི་དེ་དྲན་ནས ་ང་ཚོ་འདི་རུ་འཛོམསའདི་དུ་འཛོམས་ཏེ་ཁོང་ལ་མྱ་ངན་ཞུསྙན་ངག་པ་བཞུད་མེདསྙན་ངག་པའི་རྣམ་ཤེས་ཕོ་བྲང་པོ་ཏ་ལའི་དབུ་རྩེ་ན་འཕྱོསྙན་ངག་པའི་བཞིན་རས་ལོ་རྒྱུས་ཀྱི་བྲག་ངོར་རང་བྱོན་དུ་བཞུགསསྙན་ངག་པའི་སྙིང་སྟོབས་བོད་པ་ཕོ་མོ་ཀུན་གྱི་ཁྲག་ལམ་ན་རྒྱུ—325—

དྲི་བཟང་ཐུལ་བའི་སྨན་ལྗོངས།སྙན་ངག་པ་བཞུད་མི་སྲིདནམ་ཡང་་བཞུད་༔སེ་སྲིད

ཕུལ་བྱུང་བ། ་ཕུལ་བྱུང་བ།—སྙན་ངག་པ་ཡི་དམ་ཚེ་རིང་ལ།དཔལ་ལྡན་རྒྱ་མཚོ།ཉི་མ་ཟླ་བར་ཆེས་ཆེར་ཉེ་བའི་གངས་ལྗོངས་མ་མའི་ལྷུམས་དེ་རུ། །གངས་ཀྱི་བུ་ལོ་དབྱངས་ཀྱི་མངའ་འབྱོར་ཤེས་རབ་འཕྲུལ་གྱི་དབུ་ལོ་ཅན། །ཡངས་པའི་རྒྱལ་ཁམས་ཐོད་དུ་བླངས་པའི་མིག་རྒྱང་ཀུན་གསལ་ཡངས་པའི་མཐའ། །རིགས་མཐུན་སྙིང་གི་བདེ་སྡུག་རུམ་པའི་སྙན་ངག་གླུ་ཆུང་རང་གིས་ལེན། །གངས་ཆབ་སྔོན་མོའི་ཆུ་ཐིགས་འཕོས་ལས་སྲོག་གི་ལང་ཚོའི་ཁ་དོག་རྒྱས། །ཡངས་པའི་རྩྭ་ཐང་མཐོ་བའི་རི་སྒང་སེམས་པའི་དཔང་གི་རྟེན་དུ་ཆགས། །དྲི་མེད་བསམ་པའི་འདུ་ཤེས་ཆུ་མོ་དུས་རབས་གསར་བའི་སྔུན་ན་འཕྱུར། །མི་རབས་གཅིག་གི་དཔའ་བོའི་སྙན་པ་སྤྲིན་ཆུང་བུ་མོས་མཁའ་ལ་ཁུར། །ཙོང་ལ་རིང་མོའི་བཞུར་རྒྱུན་ལྟེབས་སུ་བརྩོན་པའི་གསེར་མིག་འཁྱུག་གིས་བགྲོད། །རི་མཐོ་ཆུ་གཙང་གང་ཉིད་འཁྲུངས་པའི་ཡུལ་འདིའི་ཨ་མའི་ཞལ་གྱི་འཛུམ། །མཛེས་པའི་མེ་ཏོག་དྭངས་པའི་ཆུ་མོ་པིར་རྩེར་འཁྱུག་པའི་སྙན་རྩོམ་མ། །བསུང་ངག་དྲི་བཞོན་རླུང་གིས་ཁུར་ཏེ་གོ་ལའི་རྩེ་མོར་ངང་གིས་འགྲོ། །འཚོ་གཞེས་དུག་རླུང་ཤུར་ཤུར་གཡུག་པའི་ཡུལ་གྲུ་དོག་མོའི་བར་སྣང་ལས། །དྲན་པའི་སེམས་ཀྱི་སྙན་ངག་བུ་མོ་ལྷུག་ལྷུག་ངུས་པ་ལྟོ་རྒྱབ་མིན། །—327དྔྷ

དྲི་བཟང་ཐུལ་བའི་སྨན་ལྗོངས།འཚོལ་དཔྱོད་བདེན་དོན་ལམ་བུར་བསྙེཊ་པའི་ལམ་ཐག་སྟོང་གི་ཕ་མཐའ་ནས། །ངལ་བའི་མགོ་བོ་འཕྲེད་དུ་མ་བོར་དཔྱོད་ཤེས་གཡུ་རལ་དགུང་དུ་གསིག།དགའ་སྐྱོ་ཟུང་འཇུག་འཇིག་རྟེན་འཚོ་བའི་མེ་ཏོག་ཟུང་གི་སྣང་ཚུལ་ཏེ། །རྩེད་མཚར་འཇའ་རིས་མི་སེམས་འགུགས་པའི་ལྕགས་ཀྱི་ཨ་ལོང་རིང་མོ་ཉིད། །ཡ་མཚར་དགོད་སྒྲའི་རླུང་བུའི་རྗེས་ན་ཕན་པའི་བསམ་གཞིག་ལྕི་མོར་འཁྱིལ། །ཙག་དང་རླུང་གི་ནམ་མཁའི་ངོགས་སུ་འཕུར་བའི་རྒོད་པོ་ཁྱེད་ཉིད་ཙམ། །ལང་ཚོའི་ཟིལ་ཤུགས་དུས་ཀྱི་ཁྲམ་པས་དལ་བར་བརྐུས་པའི་ལ་མགོ་ན། །མི་གཞིའི་དར་ཆ་རིང་དུ་བཙུགས་པས་ལྷབ་ལྷུབ་གཡོ་བ་ཁ་བའི་མདངས། །སྙིང་གི་འཕར་རྩ་ཁྲག་གི་བཞུར་རྒྱུན་འཇགས་མེད་ལྷོག་ལྷོག་འཕྱུར་བའི་འོད། །གང་དེ་ཁྱེད་ཀྱི་རིགས་རྒྱུད་ཕྱི་མས་རི་རྒྱུད་བསྙེགས་པའི་རྟེན་འབྲེལ་མཐོ། །ཁ་བ་དཀར་པོ་ལྷོད་ཀྱིས་བབས་པས་ཁྱེད་ཀྱི་མཐོང་ལམ་ཡངས་པོར་ཕྱེ། །སྦྲང་ཆར་ཟིལ་མ་ངང་གིས་ཐོར་བས་ཚོར་སྣང་དྲོན་མོས་ཁྱེད་ཉིད་བརླན། །རི་ཆུ་གྲངས་མེད་ཕ་མཐར་བརྒལ་བའི་སེམས་ཀྱི་དཔའ་བོ་ཕུལ་བྱུང་བ། །བརྒལ་བའི་རི་ཆུ་གྲངས་མེད་མངལ་ལས་ལོ་རྒྱུས་དྲན་ཤིང་འདི་རུ་བཙུགས། །—328བྷེ

སྙན་ངག་པ་ཡི་དམ་ཚེ་རིང་སེམས་ཁོང་དུ་གནས་ངེས།མི་རིགས་ཀྱི་ལ་རྒྱ་སྙིང་རྩེ་ན་འབར་བའི་སྙན་ངག་པ་ཡི་དམ་ཚེ་རིང་དུས་གཏན་དུ་ང་ཚོའི་སེམས་ཁོང་དུ་གནས་ངེས།ཁ་སྒང་བཀྲ་ཤིས་ཚེ་རིང་།ང་ཚོའི་དུས་རབས་འདིར་སྙན་ངག་གི་དར་ཆ་བསྒྲེང་བར་མཐུ་སྟོབས་བརྟས་ཤིང་ཡོད་ཚད་འབུལ་བར་དཔའ་བའི་སྙན་ངག་མཁན་ཆེན་ཡི་དམ་ཚེ་རིང་སྐུ་གཤེགས་པའི་ཉིན་མོ་དེ་ནས་བཟུང་། ཁོང་ཉིད་ཀྱི་བརྩེ་བའི་ཞལ་རས་གསལ་བའི་གཟུགས་བརྙན་ཡིད་ལ་འཁོར་བ་དང་། ཚོགས་འདུ་དང་གསོལ་ཇར་རོལ་བའི་དུས་དང་། ཡང་ན་གསོལ་ཆང་བཞེས་པའི་དུས་ཀྱི་གཏམ་གླེང་མང་པོ་ཞིག་ཀྱང་ཐོས་འཛིན་རྣ་བའི་ལམ་དུ་སྒྲོག་བཞིན་པའི་ཉམས་སྣང་དེ་དག་ལ་སེམས་རྣེལ་དུ་ཕབ་ནས་བསམས་ཚེ། ཁོང་གིས་མི་རིགས་ལ་བཅངས་པའི་བརྩེ་སེམས་དེས་ང་ཚོར་ཤུགས་རྐྱེན་དྲག་པོ་ཐེབས་ཤིང་རང་གི་སེམས་ངོར་དོན་དེ་རྟག་ཏུ་འཆར། ཁོང་གི་སྙན་ངག་ལས‘‘དེང་འདིར་ང་ཡིས་སྙན་ངག་གྱེར་དུས་ཡུལ་ཁམས་གང་དུ་གནས་ཀྱང་རུང་། ། ཁ་ཕོ་དྲག་པོའི་ངང་ཚུལ་འདི་ནི་གངས་རིའི་ལྗོངས་ཀྱི་ངར་སྐད་ཡིན། ། ’’ཅེས་དང‘‘སྐུ་ཉིད་ཆུ་རྐྱལ་ཙམ་ལ་འུད་ཤོད་སྟོང་སྒྲ་མ་ལྡིར་ཅིག། བདག་གི་མེས་པོའི་མགུལ་རྒྱན་རིན་ཆེན་རྒྱ་མཚོའི་གཏིང་གི་བྱུ་རུ་ཡིན། ། ’’ཞེས་པ་སོགས་རྟག་ཏུ་གྱེར་བར་དགའ་བའི་རྣམ་པ་དེས་མི་རིགས་ཤིག་ལ་མེད་དུ་མི་རུང་བའི་ལ་རྒྱའི་དར་ཤིང་མཐོན་—329—

པོར་བསླངས། ཁོང་ནི་མི་རིགས་ཀྱི་ལ་རྒྱ་སྙིང་རྩེ་ན་འབར་ཞིང་། སྙན་ངག་གི་མེ་ལྕེས་མུན་པའི་མཁའ་དབྱིངས་བསྲེགས་པའི་གདེངས་ཀ་ཅན། འོད་སྣང་འཇིག་རྟེན་མི་ཡུལ་དུ་སྦྱིན་པར་ནུས་པའི་བུ་ཕྲུག་བཟང་པོ་ཞིག་ཡིན་པས།ཁོང་ཉིད་ཀྱི་གངས་དཀར་ལྟ་བུའི་བསམ་བློ་དང་རི་རབ་བཞིན་ནམ་ཡང་མི་འགྱུར་བའི་གཤིས་ཀ་དེ་དུས་གཏན་དུ་ང་ཚོའི་སེམས་ལ་གནས་ངེས་ཡིན། །

ནུབ་བཞུད་ཀྱི་གངས་སེང་།ནུབ་བཞུད་ཀྱི་གངས་སེང་།—བོད་ཀྱི་སྙན་ངག་མཁན་གྲགས་ཅན་སྐུ་ཞབས་ཡི་དམ་ཚེ་རིང་སྐུ་གཤེགས་པར་མྱ་ངན་དུ་བྲིས་པ།མེ་ལྕེ།ཞོགས་པ་དེར་བདག་གི་ལས་གྲོགས་ཤིག་གིས་གཞུང་ལས་ཁང་དུ་ང་ལ་སྙན་ངག་མཁན་ཁོང་སྐུ་མྱ་ངན་ལས་འདས་པའི་གཏམ་མི་སྙན་པ་དེ་བརྗོད་བྱུང་། རྣ་བར་གཟན་ལ་ཡིད་མི་ཆེས་པ་ལྟ་བུའི་གཏམ་དེ་ཐོས་མ་ཐག་ངའི་ཁ་ནས་རང་དབང་མེད་པར‘‘ཡ—ད་མ་འགྲིག མ་འགྲིག’’ཅེས་ཤོར་བའི་མོད་ལ། སེམས་པ་དེ་སྡུག་ཚོར་ལྕི་མོ་ཞིག་གིས་མནན་ཞིང་ཡིད་སེམས་སྐྱོ་བའི་ན་བུན་སྟུག་པོ་ཞིག་གིས་ཡོངས་སུ་བཏུམས། དེ་ནི་སྤྱི་ལོ2004ལོའི་ཟླ10པའི་ཚེས24ཉིན་རེད། ཉིན་དེའི་ཞོགས་པའི་ཆུ་ཚོད3དང་སྐར་མ50སྟེང་སྙན་ངག་མཁན་ཁོང་འུ་ཅག་དང་ཞལ་གྱེས་ཏེ་བཞུད་སོང་བ་རེད།གངས་དཀར་ཏི་སེའི་སྟེང་འགྱིང་བའི་གངས་སེང་ཞིག་གིས་གཡུ་རལ་གསིག་བཞིན་བཞུད་སོང་། ཇོ་མོ་གླང་མར་ཉལ་བའི་གངས་སེང་ཞིག་གིས་ངར་སྐད་སྒྲོག་བཞིན་བཞུད་སོང་། སྙན་ངག་གི་ཕོ་བྲང་ན་གསེར་ཁྲིར་མངའ་གསོལ་བའི་སྙན་ངག་གི་རྒྱལ་སྲས་ཁོང་འདི་ལྟར་བཞུད་འགྲོ་བ་ཡིད་ལ་མ་ཤར།མི་ཡུལ་གྱི་ཞིང་ཁམས་ན་ཚེ་སྲོག་ལ་བསྟོད་གླུ་ཕུལ་བའི་དྲང་བདེན་གྱི་གླུ་གཞས་དེ་འདི་ལྟར་ཆད་འགྲོ་བ་སེམས་ལ་མ་དྲན། ང་ལ་མཚོན་ན། སྙན་ངག་མཁན་གྱི་ལ་རྒྱའི་མེ་དཔུང་དགུང་དུ་མཆེད་སྐབས་གློ་བུར་ཆར་ཞོད་བཙན་གྱིས་—331—

དྲི་བཟང་ཐུལ་བའི་སྨན་ལྗོངས།བབས་པས་ལུས་ཀྱི་བྲང་ཁོག་ཚལ་བར་གཤགས། ། སྙན་ངག་མཁན་གྱི་གསུང་གི་ལེགས་བཤད་ཆིལ་ཆིལ་འབབ་དུས་གློ་བུར་མ་རུང་འཁྱགས་པས་་་བསྡམས་པས་མིག་ནས་སྐྱོ་བའི་མཆི་མ་ཐོན། ། སྙན་ངག་མཁན་གྱི་ཁེར་ཚུགས་མི་གཞི་བརྟན་ནིར་བརྗིད་དུས་མི་འདོད་ས་འགུལ་ཡོམ་ཡོམ་གཡོ་བས་སེམས་ལ་དྲག་པོའི་ན་ཟུག་བསྐྱེད། ། སྙན་ངག་མཁན་གྱི་བདེན་པའི་འོད་ཟེར་ལྷམ་མེར་འཕྲོ་སྐབས་མ་རིག་མུན་པས་གློ་བུར་གཡོགས་པས་གློ་སྙིང་མཆིན་པའི་མགོ་རྟིང་བསློགས། །མཇུག་ཏུ་བརྗོད་འདོད་པ་ནི། སྙན་ངག་མཁན་ཁོང་གི་མི་རིགས་ཀྱི་བརྩེ་དུང་གིས་བྱུར་བུར་གཏམས་པའི་སྙན་ངག་དང་། འཆད་ཁྲིད་སྐབས་ཀྱི་ལྷོག་ལྷོག་ཏུ་འཕྱུར་པའི་ཁོ་ལ་སེམས། ནག་ནོག་གི་དྲི་མས་མ་གོས་པའི་བྱིས་བློ(སྒྱུ་རྩལ་མཁན་ཞིག་ལ་མཚོན་ན་བྱིས་བློ་ནི་སྒྱུ་རྩལ་གྱི་ཚེ་སྲོག་ལྟ་བུ་ཡིན)སེར་པོ་གསེར་གྱི་མི་གཞི་སོགས་ནི་འུ་ཅག་གི‘‘དཀོན་ནོར’’ཡིན་ལ། དེ་ནི་སྙན་ངག་མཁན་ཁོང་ཉིད་བོད་མིའི་སེམས་ཁོང་དུ་གཏན་དུ་གནས་པའི་རྒྱུ་རྐྱེན་འབའ་ཞིག་གོ །འུ་ཅག་གིས་སྙན་ངག་མཁན་ཁོང་ལ་སྐྱོ་གདུང་ཚད་མེད་ངང་མྱ་ངན་ཞུ་བའི་དུས་མཚུངས་སུ། ‘‘དཀོན་ནོར’’དག་ལ་གཅེས་སྤྲས་ལེགས་པོ་བྱེད་པར་རིགས་སོ། །

་ ཕངས་པའི་སྐྱེལ་མ་ཞུ།ཕངས་པའི་སྐྱེལ་མ་ཞུ།སྒྲོལ་དཀར་སྐྱིད། ་དུས་རབས་ཀྱི་རླུང་ཁ་ན་སྐུ་ངལ་གྱིས་འཚོ་བའིསྙན་ངག་པཁྱེད་ཀྱི་བབ་བརླིང་གོམ་སྒྲ་དེ་གཏན་དུ་འཇགས་པ་དེ་བདེན་ནམསྙན་ངག་པནམ་མཁའི་རྒོད་པོ་བཞིན་འཕྱོ་བའིཁྱེད་ཀྱི་མངོན་སྣང་གི་མཛད་རྗེས་རེ་རེ་ལབསམ་གྱིན་བསམ་གྱིནབརྩེ་བའི་མ་མ་བཞིན་འཛུམ་པའིཁྱེད་ཀྱི་དུང་སྣང་གི་ཕྱག་བྲིས་རེ་རེ་ལ བལྟས་ཀྱིན་བལྟས་ཀྱིནདེ་རིང་གི་དྲན་གདུང་འབུམ་གྱི་མཆོད་ཡོན་དང་ལྷན་དུངས་ཀྱང་སྙན་ངག་པ་ཁྱེད་ལཕངས་པའི་སྐྱེས་མ་ཞུ།‘‘ཨ་ཁུ་ལགས། ག་ལེར་ཕེབས’’

དྲི་བཟང་ཐུལ་བའི་སྨན་ལྗོངས།སེམས་མདངས་རི་མོར་བྲིས་པའི་སྙན་ཆིག—སྙན་ངག་པ་ཡི་དམ་ཚེ་རིང་ལ་རྗེས་དྲན་དུ།རྟ་ནག་ཟླ་བ་གཞོན་ནུ།གདོང་ལྔའི་གོ་ས་དབྱིངས་སུ་འཕགས་པ་ཡིས། །གྲི་རྩེར་སྙིང་ལ་བཏབ་འདྲའི་མུ་ཅོར་ཐོན། ། ་མི་བཟོད་མྱ་ངན་ཐོག་ཞགས་རྒོད་པོ་ཡིས། །སེམས་ཀྱི་ས་ཆེན་མགོ་བོ་རྨོངས་པར་བྱས། །སྐྱོ་སྣང་ཁ་བ་ལྷོད་ཀྱིས་འཁོར་བ་གང་། །་སྐྲ་ལོའི་གསེབ་ཏུ་ཐོར་བ་ཅི་ཡིས་ལན། །དྲན་སྣང་ལྕི་མོའི་དངན་པ་སྟོད་ལ་འཚངས། །མིག་ཆུའི་ཁྲོད་ནས་སྒམ་པོའི་ཞལ་ངོ་མཇལ། །ཁྱོད་ལ་མོས་པའི་སྙིང་ཆུང་འཕར་ལྡིང་གིས། །ཡ་ཆུང་ལྕགས་ཀྱི་སྒོ་མོ་བརྟོལ་ལ་ཉེ། །ཁྱོད་ཀྱི་ཁ་མདོག་འགྱུར་བའི་དུས་མཐའ་ལ། །ཁོར་ཡུག་ཀུན་གྱི་ཁ་མདོག་རིམ་བཞིན་འགྱུར། །བདག་གི་སྐར་ཆེན་སྨག་གིས་ཟོས་པའི་རྗེས། །གླིང་བཞི་གསལ་བའི་གཏམ་རྒྱུད་ཅི་ཡང་གླེང་། །ས་སྲོད་མུན་པ་ནག་པོའི་ཐུ་འོག་ལས། །ཉིད་ཀྱི་འཚེར་འོད་སླར་ཡང་ཐེངས་གཅིག་དྲན། །—334—

སེམས་མདངས་རི་མོར་བྲིས་པའི་སྙན་ཚིགགངས་སེང་རྒྱང་ལ་བཞུད་པའི་ངང་ཚུལ་ལ། ། ་བློ་གཉིས་ཐེ་ཚོམ་རྣ་བ་ཅོར་ཅོར་གྱིས། །གད་རྒྱངས་འཇའ་རུ་ཡལ་བའི་གཏམ་རྒྱུད་འདིས། །བདག་གི་སྡུག་སྣང་སྐྱུར་མོའི་རྨ་ཁ་ལྕི། །གངས་རིའི་མོས་མཐུན་བྲལ་བའི་ཞོགས་པ་ནས། །དྲན་པའི་གདུང་བ་སྙིང་དུ་སིམ་པ་དང་། །འཇིག་རྟེན་སྒྱུ་མའི་རྨི་ལམ་རོལ་བ་ཡིས། །སྟོང་སྣང་ཡིད་ཀྱི་བུ་ཆུང་སྐྱོ་བས་གཟིར ། །ཚོར་འདུའི་རླབས་རྒྱུན་འཕྱོ་བའི་ཀློང་རིམ་ལས། །བསམ་བློས་ཕྱུག་པའི་ངག་གི་རྒྱལ་པོ་ལ། །སེམས་དམངས་རི་མོར་བྲིས་པའི་སྙན་ཚིག་འདི། །མི་མངོན་དབྱིངས་སུ་འཕུར་བའི་སྐྱེལ་མར་ཕུལ། །

དྲི་བཟང་ཐུལ་བའི་སྨན་ལྗོངས།སྙན་ངག་པ་ཡི་དམ་ཚེ་རིང་།—ཁོང་གི་འདས་སྐར་ལ་བྲིས་པ།མཚོ་བུ་དགའ་བདེ།གཅིག ་ཞོགས་པ་དེར་ང་རང་རྒྱུན་ལྡན་ལྟར་གློག་ཀླད་ཀྱི་ཁ་གཏད་དུ་འགྲེང་ནས་རྩོམ་རིག་དཔྱད་མོལ་གྱི་དྲ་བ་རེ་རེར་འཇུག་གིན་ཡོད་ལ། ཞོར་དུ་རྒྱ་ཡིག་གི་ལམ་ནས་རྩོམ་ཡིག་འབྲི་བཞིན་པའི་བོད་ཀྱི་སྙན་ངག་པ་གཉིས་དང་གླེང་མོལ་བྱེད་ཀྱིན་ཡོད། ཁོ་རང་གཉིས་ལས་གཅིག་ནི་ལན་ཀྲའུ་དང་ཅིག་ཤོས་ལྷ་སའི་རེད། ཕལ་ཆེར་ལོ་ངོ་གཅིག་གི་སྔ་རོལ་ནས་ང་ཚོས་ཕན་ཚུན་ངོ་ཤེས་ཤིང་རྒྱུན་དུ་བོད་ཀྱི་རྩོམ་རིག་སྐོར་གྱི་གླེང་མོལ་བྱེད་ཀྱིན་ཡོད། མཚམས་ཤིག་ལ་ཡུལ་ལན་ཀྲའུ་ནས་ཡིན་པ་དེས་ངེད་གཉིས་ལ་སྐད་ཆ་མི་སྙན་པ་ཞིག་བརྗོད་བྱུང་། ‘‘ཨ་ཁུ་ཡི་དམ་ཚེ་རིང་ལགས་སྐུ་གཤེགས་སོང་།’’ངེད་གཉིས་ཀྱིས་ཀྱང་མ་གྲོས་གཅིག་མཐུན་གྱིས‘‘ཅི་ཞིག་བྱུང་སོང’’ཟེར་ཞོར་དུ་སེམས་ལ་སྡུག་བསྔལ་ཐེག་དཀའ་བ་ཞིག་བྱུང་། དེ་ནི་གྲང་རླུང་གིས་སེར་ཐིག་ལྷུང་བའི་ལོ་མ་་་བདས་ཀྱིན་སྟོན་པའི་ཁ་ཞིག་རེད།གཉིས།‘‘འདི་ངོ་མ་ཡིན་ནམ། ཅིའི་ཕྱིར་ང་ལ་མིག་ཆུ་མི་འདུག’’—336—

སྙན་ངག་པ་ཡི་དམ་ཚེ་རིང་།གསུམ།སྤྱི་ལོ1998ལོར་ང་རང་གཙོས་བོད་རིགས་སློབ་འབྲིང་གི་སློབ་མ་ཞིག་ཡིན་ལ། སྐབས་དེར་སྙན་ངག་པ་ཁོང་ཉིད་ལོ་ན་བགྲེས་ཀྱང་སྐུ་ངལ་ལ་མ་འཛེམས་པར་ང་ཚོའི་སློབ་གྲྭར་ཕེབས་བཞུགས་གནང་ནས་གཏམ་གལ་ཆེན་མང་པོ་ཞིག་བརྗོད་བྱུང་། ཁོའི་བསམ་བློ་དང་མི་གཞི་དང་མི་རིགས་ལ་་་་་བཅངས་པའི་བརྩེ་དུང་སོགས་ནི་ང་ཚོས་ནམ་ཡང་བརྗེད་ཐབས་མེད་ལ།ཁོས་བོད་པའི་རྩོམ་རིག་བྱ་གཞག་ཐད་བཞག་པའི་བྱས་རྗེས་ནི་ཆུ་བཞི་སྒང་དྲུག་ཁོངས་སུ་ཤོང་ཐབས་བྲལ།‘‘ཁྱོད་ཀྱི་སྙན་ངག་ལ་མི་དམངས་ཀྱི་ཡིད་ཆེས་ཐོབ་པར་ངས་རེ་སྒུག་་བྱེད།’’ འདི་ནི་ཕྱི་དྲོ་དེར་སྐུ་ཞབས་ཁོ་རང་ཕྱིར་འགྲོ་ཁར་ངའི་སྙན་ངག་འབྲི་དེབ་སྟེང་བྲིས་པའི་སྐད་ཆ་རེད། ངས་ད་དུང་ཉར་ཚགས་བྱས་ཡོད།བཞི།‘‘སྙན་ངག་པ་རང་བུད་སོང་། མཇུག་མཐའི་ལོ་ཟླ་ཡི་ཆགས་སེམས་དོར་ནས་བུད་སོང།’’ཁོའི་གློ་བུར་བའི་འགྲུལ་བཞུད་རྩྭ།ས་ང་ཚོ་ལ་དང་ལེན་བྱེད་དཀའ་བའི་དོན་དངོས་ཤིག་གསལ་བཤད་བྱས་ནའང་། ང་ཚོས་ཟློག་ཐབས་བྲལ་བའི་ཆོས་ཉིད་འདི་ལྟ་བུ་ཞིག་ལ་ཇི་ལྟར་རྒོལ་པར་བྱ། འོན་ཏེ་ད་དུང་ཆོས་ཉིད་ཅིག་ཡོད་པའང་ཟློག་ཐབས་མེད་པ་ཤ་སྟག་སྟེ། སྐུ་ཞབས་ལྗང་བུའི་སྙན་ངག་ཅིག་གིས་ཁྱེད་ལ་སྐྱེལ་མ་བྱེད་ཅིང་། འདིས་མི་གང་ཞིག་གི་འདུན་པའང་མཚོན་ངེས་རེད།—337—

དྲི་བཟང་ཐུལ་བའི་སྨན་ལྗོངས།སྔ་ཕྱི།ད་གཤེགས་ཟིན་པའི་དམ་པ་ཞིག་ལ་ཕུལ་བ།གསར་གཏོད་པ་ཞིག་གི་རྗེས་འབྲངས་ནསབཤུལ་ལམ་རིང་བོ་ཞིག་དལ་གྱིས་བགྲོདལམ་དེའི་ཕ་རོལ་གྱི་སྣེ་མོ་རུདབེན་ཞིང་འཇགས་པའི་གནས་ཤིག་ནགངས་རི་དང་མཉམ་པའི་བང་སོ་དཀར་པོ་ཞིགདུར་བྱང་སྟེང་དུ་འཁོད་པའི་ཁ་ཆེམས་ནི‘‘ཁྱོད་ཀྱིས་འགོ་བརྩམས་པ་དེབདག་གིས་མཇུག་བསྡུའོ’’ཞེས་སོདུས་དེར བདག་ཐང་ཆེན་དེའི་དཀྱིལ་ནས་ཆས་ཤིངའདས་པོའི་བྱ་གཞག་གི་རྒྱུན་བསྲིངས་ཏེ—338—

སེམས་ཀྱི་མྱ་ངན།སེམས་ཀྱི་མྱ་ངན།དབང་དྲག་རྒྱལ།མཐོང་སྨོན་ལང་ཚོའི་འདབ་བརྒྱ་དུས་ཀྱིས་ཟིན། །ངག་རིག་དྲི་བསུང་མངར་མོའི་ཤིས་པ་རྫོགས། །མཐའ་དག་སྙིང་གི་ཐིག་ལེ་པད་མའི་ལྗོན། །ཁྱེད་མེད་ཆུ་མཚོའི་ཕང་བ་སྟོང་པས་འཁུམས། །དམ་པ་གང་གི་ལེགས་བྱས་ཟླ་བའི་འཛུམ། །ཁ་བ་རི་བའི་མདངས་ལ་མཆོག་བྱིན་དངོས། །འདི་ན་མི་བརྗེད་བསྐལ་པའི་དྲན་ཤིང་ལ། །བསྙེས་པའི་ངུད་མོ་སྟོང་གིས་མཆི་མ་བླགས། །ང་ཚོའི་ཡུལ་ལ་མཁོ་བ་གཅིག་པུའི་གྲོགས། །དྲན་པའི་སེམས་ན་གསལ་བའི་སྣང་བརྙན་ལས། །མི་མཐོང་གཏན་དུ་གླེས་པའི་ཕྱི་ཕྱག་འདིས། །སྐྱོ་བའི་སྙིང་ཁ་དམར་པོ་ནད་ཀྱིས་ཐེབས། །

དྲི་བཟང་ཐུལ་བའི་སྨན་ལྗོངས། ་སེམས་པའི་རི་རབ་ཉིལ་སོང་།—སྙན་ངག་མཁན་པོ་ཡི་དམ་ཚེ་རིང་རྗེས་སུ་དྲན་པ།ཁྱུང་ཐར་རྒྱལ།‘‘ཨ་ཁུ་ཡི་དམ་སྐུ་གཤེགས་སོང་བ་ཁྱོད་ཀྱིས་ཐོས་སམ།’’སྐད་ཆ་འདི་ནི་ང་རིརང་གཞུང་དོན་ཞིག་གི་ཆེད་དུ་ཟི་ལིང་ལ་ཐོན་རྗེས་གྲོགས་པོ་སྙན་ངག་པ་་འབྲོང་གིས་བཤད་པ་ཡིན། སྐད་ཆ་དེ་ནི་སྦྲིད་སྨན་ཞིག་དང་འདྲ་བར་ངའི་རྩ་ལམ་ཡོངས་སུ་ཁྱབ་སོང་། རྒྱུ་མཚན་ནི་སྙན་ངག་མཁན་པོ་གང་ཉིད་གཡུ་རལ་གསིག་པའི་གངས་སེང་ལྟ་བུ་ཞིག་ཡིན་པའི་ངོས་ནས་ངའི་སེམས་པའི་རི་རབ་འཇིག་སོང་བ་དང་གཉིས་སུ་མེད།ངས་སྐུ་ཞབས་གང་ཉིད་ངོ་ཤེས་པའི་ལོ་ནི་སྤྱི་ལོ1994ལོའི་ཟླ་ལྔ་པ་སྟེ།གནས་ནི〈སྦྲང་ཆར〉རྩོམ་སྒྲིག་ཁང་ཡིན། དེ་དུས་ངས་སྐུ་ཞབས་ཁོང་ནི་ཚོར་བ་རྣོ་ཞིང་ལུས་ཕུང་བདེ་ཐང་ཡིན་པ་ལས་གཞན་ཀུ་རེ་དང་བཞད་གད་ལ་་མཁས་པའི་མི་ཁོག་ཡངས་ཤིག་ཡིན་པའང་གཞི་ནས་ཤེས། ཡིན་ནའང་།ཐུག་འཕྲད་ཐེངས་དེར་ངས་ཁོང་ལ་འཚམས་འདྲི་ཙམ་ལས་སྐད་ཆ་གཞན་པ་ཅི་ཡང་བཤད་མ་སྤོབས།དེའི་ཕྱི་ཉིན། ཟི་ལིང་གི་སྲང་ལམ་ཞིག་ནས་ང་རང་སྐུ་ཞབས་ཁོང་ལ་སླར་ཡང་སྟབས་ལེགས་ཀྱིས་འཕྲད་པ་དང་ཕན་ཚུན་ལབ་གླེང་བྱས་པའི་དུས་ཚོད་ཀྱང་ཐུང་རྒྱུ་མེད། ཡིན་ནའང་། སྐུ་ཞབས་ཁོང་གི་ལ་རྒྱ་དང་ཀུ་རེ་འདྲེས་པའི་བཞད་གཏམ་དང་དྲི་བ་དེ་དག་ལ་ངས་སྔར་བཞིན་དྲིས་ལན་གང་—340—

སེམས་པའི་རི་རབ་ཉིལ་སོང་།ཡང་འདེབས་མ་ནུས། ཕྱི་དྲོ་ནུབ་ཇ་བཏུང་རྗེས་ངེད་གཉིས་ཀྱིས་མཉམ་དུ་བརྙན་འཕྲིན་ལ་བལྟས། བརྙན་འཕྲིན་ནི་ཆེད་སྒྲིག་ལེ་ཚན་ཞིག་སྟེ་འགྲུལ་བཞུད་ཁུག་མ་ཆེན་པོ་ཁུར་བའི་དམག་མི་ཞིག་གངས་རི་ཆེན་པོ་ཞིག་གི་མདུན་དུ་ལངས་ནས‘‘ཨ། གངས་རི་ལགས། ངའི་ཡུམ་ཆེན། ’’ཞེས་ཁ་ནས་ཅི་ཞིག་བརྗོད་པའི་སྐབས། སྙན་ངག་པ་ཁོང་མྱུར་སྟབས་ཀྱིས་ཡར་ལངས་ཏེ་བརྙན་འཕྲིན་ངོས་སུ་མཛུབ་མོས་བཙུགས་ནས། ‘‘ཨ་ཙི། ཁྱོད་སུ་ཞིག་ཡིན།ངས་མཐོང་ཡང་མ་མྱོང་། ’’ཞེས་བརྗོད་པར་ང་ལ་ཡ་མཚན་དང་མཉམ་དུ་སྐྲག་སྣང་ཞིག་ཀྱང་སྐྱེས། ངའི་སེམས་ལྷོད་ལ་བབས་རྗེས་ཁོང་གིས་ད་གཟོད་གངས་རིའི་ཚབ་ཏུ་སྐད་ཆ་བཤད་བཞིན་པ་ཤེས། འདི་ནི་ངས་སྙན་ངག་པ་ཁོང་ཐོག་མར་ངོ་ཤེས་པའི་བརྒྱུད་རིམ་ཙམ་ཡིན། ང་འགྲོ་ཁར་ཁོང་གིས་སྙན་དེབ〈གངས་ལྗོངས་གཅེས་བསྡུས〉ཀྱི་ངོས་སུ་ཕྱག་བྲིས་གནང་ནས་དྲན་རྟེན་དུ་གནང་བ་དེ་ད་ལྟ་དུས་གཏན་གྱི་དྲན་རྟེན་དུ་གྱུར་པ་ཇི་འདྲའི་སྐྱོ་ཨང་། དེ་ནས་བཟུང་ངང་རང་ཁོང་ལ་མ་ཐུག་པར་ཡུན་རིང་འགོར་ཞིང་། རྒྱལ་ཁབ་ཕྱི་ནང་ན་སྙན་པའི་གྲགས་པ་འབར་བའི་ཁོང་ལ་མཚོན་ན། གྲོགས་པོ་དང་་བཟང་ས་མང་པར་མ་ཟད། ངོ་ཤེས་མི་ཤེས་ཀྱི་ཀློག་པ་པོའང་ཧ་ཅང་མང་བས་ཕྲན་ཆུང་ང་ལྟ་བུ་མི་བརྗེད་པའི་ངེས་པའང་ག་ལ་ཡོད་སྙམ།ཡིན་ནའང་། ཁོང་གི་མི་གཤིས་ནི་ངས་ཚོད་དཔག་བྱས་པ་དེ་འདྲ་ཞིག་གཏན་ནས་ཡིན་ཚོད་མི་འདུག སྙན་ངག་མཁན་པོ་ཁོང་གིས་ལྷ་རྒྱལ་ཚེ་རིང་གི་སྙན་དེབ〈སྐྱ་རེངས་ལྷ་མོའི་འབོད་བརྡ〉ཡི་མགོ་བརྗོད་བྲིས་པའི་ནང་དུ‘‘ལྷ་རྒྱལ་ཚེ་རིང་དང་ཕལ་ཆེར་ལོ་ཚོད་མཉམ་པའི་མགོ་ལོག་གི་འཇུ་སྐལ་བཟང་དང་། ལྷོ་ཁའི་མཁས་གྲུབ། དཀར་མཛེས་ཀྱི་བྲག་འགོ2་ཉི་མ། རྩེ་ཁོག་གི་ཁྱུང་ཐར་རྒྱལ། མགོ་ལོག་གི་མཚོ་སྐྱེས་རྡོ་རྗེ་སོགས་མཆིས ’’ཞེས་བརྗོད་པར་གཞིགས་ན། ང་རང་བརྗེད་མེད་པར་མ་ཟད་ད་དུང་གདེང་་་—341—

དྲི་བཟང་ཐུལ་བའི་སྨན་ལྗོངས།འཇོག་མཐོན་པོ་བྱས་འདུགད་ལོའི་ཟླ་བདུན་པར་ང་རང་གྲོང་ཁྱེར་ལན་ཀྲའུ་ནས་བསྡུས་པའི‘‘གེ་སར་སྟོང་ལོའི’’རྗེས་དྲན་ཚོགས་ཆེན་ལ་ཞུགས་སྐབས་ཁོང་གི་གསེར་ཞལ་སླར་ཡང་མཇལ་བའི་སྐལ་པ་ཐོབ་པར་མ་ཟད། གསོལ་སྟོན་ཚོགས་ཆེན་དུ་འདི་ལྟར་སྙན་ངག་གྱེར། ‘‘ཡ་མ་ཞོན་གྱི་གཙང་བོའི་ངོགས་སུ་ཡུན་ཏིས་ཨན་གྱི་གནའ་ཀླུའི་བརྗིད་ཉམས་འཕྱོ་བར་བདག་གིས་བསྟོད་ཅིང་བསྔགས། ། ནི་རོ་གཙང་བོའི་ངོགས་སུ་མནལ་བའི〈ཞག་གཅིག་མཚན་སྟོང〉སྐར་འོད་འབར་བར་བདག་ནི་དེ་བས་ཉམས་སྣང་དགའ། ། འོན་ཀྱང་བདག་གི་སྐྱེད་ཡུམ་མཆོག་ལ་གང་བྱུང་རྫུན་གྱི་ཚིག་རྣམས་བསྒྲིགས་ཏེ་དམའ་འབེབ་བྱེད་པ་འདི་ཅི་ཞིག། རྨ་འབྲི་གཙང་པོས་སྔ་མོ་ཞིག་ནས〈གེ་སར་སྒྲུང〉གི་མཚར་སྡུག་འོད་སྟོང་འཛམ་གླིང་ཆེན་པོར་སྤྲོས་མིན་ནམ། ། མི་རིགས་སོ་སོའི་རིག་གནས་ཚང་མར་དཀའ་བ་སྤྱད་པའི་བརྩོན་འགྲུས་མེད་པར་དགུང་སྔོན་མཐོན་པོས་གནང་བ་མིན། ། གཞན་ནས་བླངས་པའི་རྒྱན་ཆས་རྒྱུས་མེད་ཡུམ་ཞིག་མཛེས་པར་བརྒྱན་པའི་འགན་དེ་བདག་ལ་བབས་པ་མིན། ། མ་ཡུམ་་་མཆོག་གི་ནུ་ཞོ་མངར་མོས་ལོ་རྒྱུས་སྙན་ཚིག་ཤར་མར་འབྲི་བ་བདག་གི་བློ་གྲོས་དམ་པའོ། །’’འདི་ནི་བདག་གིས་ཐེངས་དང་པོར་ཁོང་གིས་སྙན་ངག་གྱེར་འདོན་བྱེད་པ་ཐོས་པ་ཡིན་ལ། ཆེས་མཐའ་མཇུག་མའང་ཡིན། ཡིན་ནའང་། སྙན་ངག་པ་ཁོང་ཉིད་ནམ་ཡང་ང་ཚོའི་སེམས་སུ་གནས་པ་མ་ཟད། ‘‘བློ་དང་སྤོབས་པའི་སྟོབས་ལ་འཇུས་ནས’’ཁོང་གི་སྙིང་སྟོབས་དང་ཁོང་གི་སྙན་ངག་གི་རྒྱུན་བསྲིངས་ངེས། ཅི །—342—

ཁ་བའི་མི།ཁ་བའི་མི།—ཡང་ན་ཁ་བའི་ཁྲོད་ཀྱི་གངས་་སེང་དཀར་མོར།མདོ་སྨད་ཧེ་རུ་ཀཁ་བའི་མི། ཁ་བ་ལས་སྐྱེས་ཤིང་རྙོག་འཛིང་གི་གོ་རིམ་ཤེས་རབ་ཀྱིས་དཀྲུགས་ནས་སླར་ཡང་ཁ་བའི་ཁྲོད་འཐིམས་པའི་མི་དེ་ཡིན།ཁ་བའི་མི། ཕྱི་གསལ་ནང་གསལ་གྱི་དྲི་མེད་དྭངས་གཙང་གི་ངོ་བོར་གྲུབ་པའི་འོད་ཀྱི་བུ་ཡང་ཡིན། རི་མཐོ་ཆུ་གཙང་གི་ཡུལ་གྲུ་འདི། ཉི་ཟླ་དང་ཆེས་ཆེར་ཉེ་ནའང་། དཔངས་མཐོ་བའི་གངས་རི་དང་རྫོབས་མཐུག་པའི་ནགས་རི་སོགས་ཀྱི་གྲུ་ཁ་རེ་རེར་ད་དུང་འོད་ཀྱིས་མ་ཟིན་ཅིང་། མུན་སྟུག་དང་གྲང་འཁྱག་གི་བཤུ་གཞོག་ཁུར་བའི་བཙོན་རའང་ཡོད་ན། ང་ཚོས་སྨོན་སེམས་ཏིག་ཏིག་གི་ཁ་ཕྱོགས་གང་ལ་འཛུགས། དུས་དེ་ནས་བཟུང་། ཁ་བའི་མིས་འགྱུར་མེད་རྟག་བརྟན་གྱི་དམ་བཅའ་ཁུར་ཏེ་ཁ་བ་མཐུག་ས་དང་ནགས་རི་རྫོབས་སར་ཆོད་སེམས་ཀྱི་ཞབས་རྗེས་རེ་རེས་བཅགས་པ་ལས ད་གཟོད་ཁ་བའི་ལྗོངས་ཀྱི་ངོས་གཞན་ཞིག་མཐོང་ཞིང་། ཞུ་ལ་ཉེ་བའི་ཁ་བའི་བུ་ཕྲུག་མང་པོ་ཞིག་བསྐྱབས་ཡོད་སྐད།ཁ་བའི་མི། མི་དཀར་རྟ་དཀར་བཞོན་པའི་ཕོ་རྒོད་ཅིག་ཡིན།ཁ་བའི་མི། མི་བཟང་དོན་བཟང་སྒྲུབ་པའི་རྒན་འཁོགས་ཤིག་ཡིན།ཁ་བའི་མི་ད་ལྟ་འཇིག་རྟེན་དུ་ཡོད་ཚོད་མིན་ཡང་། ཁོའི་གཏམ་རྒྱུད་ཀྱི་འདབ་མ་རེ་རེ་ཁ་བའི་ཁྲོད་འཛུམ་པའི་གངས་ལྷ་མེ་ཏོག་གི་མཛེས་སྡུག་རེ་རེ་—343—

དྲི་བཟང་ཐུལ་བའི་སྨན་ལྗོངས།ཡིན། ་ཁ་བ་ལྷབ་ལྷུབ་འབབ་པའི་ནངས་མོ་ཞིག་ལ། རླུང་བུ་ཤུར་ཤུར་གཡུག་པའི་ཞོགས་པ་ཞིག་ལ། ཁ་བའི་མི་ཁ་བའི་ངོ་བོར་འཐིམས་སོང་། འོད་ཟེར་ཁྲི་འབུམ་བཞིན་འཐིམས་སོང་། འཇའ་ཚོན་སྣ་ལྔ་བཞིན་འཐིམས་སོང་།ཉི་ནུབ་ཀྱི་མཁའ་མཐའ་ན་འཚང་ཁ་རྒྱག་བཞིན་པའི་མི་རབས་ཤིག་གི་བདེ་སྡུག་ཁུར་ནས་བུད་སོང་། དཔའ་མཛངས་རྟུལ་ཕོད་ཀྱིས་བུད་སོང་། ཡོད་ཚད་ཁ་བའི་ཁྲོད་རི་མོར་ཕབས་ཏེ་བུད་སོང་། ཁ་བའི་མི་སོང་ཤུལ་དུ། འཇིགས་ཡེར་བའི་མི་ཚོགས་ཀྱི་ངོས་ནས། ཁ་བ་ཞུ་བའི་མིག་ཆུ་གཙང་བོ་བཞིན་ལྷུང་ལྷུང་གིས་བྲུགས་པས། ལྷུང་ལྷུང་གི་བཞུར་སྒྲ་ནི་དུས་ཚོད་ཀྱི་ཐག་སྒྲ་བཞིན།མི་རབས་འདི་ཁུ་སིམ་མེར་ཁྱུར་མིད་གཏོང་ལ་ཉེ་བསམ་ན། ངས་ཡང་བསྐྱར་ཁ་བའི་མི་དེ་དྲན་ཡོང་སྟེ།ཁ་བའི་མི། རྣམ་ཤེས་གངས་དཀར་ཏི་སེ་ཡིན།བ་བའི་མི། ཁྲག་རྒྱུན་ཡར་ཀླུང་གཙང་བོ་ཡིན།ཁ་བའི་མི། མིག་རྒྱང་ཉི་ཟླ་ཆ་འཛོམས་ཡིན།ཟླ་འོད་ཀྱི་ལྷིང་འཇགས་ཁུ་སིམ་མེར་འཁྱིལ་བའི་གངས་འཁྱག་གི་ཁྲོད་དུ།ཁ་བའི་ཁྱེའུ་དཀར་པོ་ཞིག་བབས་ཡོང་། ཏག་ཏག་ཁ་བའི་ཁྱེའུ་ཞིག་ཡིན་པས།ཁོ་བོ་ཁྱེའུ་དེའི་འགུལ་སྟངས་ལ་ཅེར་ཞིང་། ཁོ་བོས་ཁྱེའུ་དེའི་གསུང་གླེང་ཐུབ་མིན་ལ་རེ། རེ་སྒུག་གི་མིག་ཟུང་ཀེམ་ཀེམ་གཡོ་བའི་དུས་ཚོད་ཀྱི་ཧྲག་བར་ནས། གྱང་ངོས་སུ་བཀལ་བའི་ཆུ་ཚོད་ཀྱི་ཅོང་སྒྲས་ཁོ་བོ་ཡང་བསྐྱར་བསླངས་པས། ཡོད་ཚད་སྟོང་འདང་བརྒྱབ་པ་ཙམ་རེད། སྟོང་འདང་གི་ཁྲོད་དུ་ཁ་བའི་ཁྱེའུ་ཞིག་ཡོད་བསམ་ན། ངའི་སེམས་པ་ཡར་ཀླུང་ཤེལ་བྲག་ཡིན།ངའི་ཕུགས་འདུན་ཉི་ཟླ་རང་ཤར་ཡིན།ཁ་བའི་མི། གཡའ་སྤང་དང་གངས་རིའི་མཐོ་སར་གཤེགས་པའི་ལོ་—344—

རྒྱུས་ཀྱི་དར་ཆ་དེ་ཡིན།ཁ་བའི་མི། བདེན་ལུགས་དང་དཔའ་མཛངས་ཀྱི་གཡུ་རལ་གསིག་པའི་ངེས་དོན་གྱི་གླུ་བ་དེ་ཡིན། །

དྲི་བཟང་ཐུལ་བའི་སྨན་ལྗོངས།མཇུག་བྱང་།〈དྲི་བཟང་ཐུལ་བའི་སྨན་ལྗོངས〉ཞེས་པའི་དེབ་འདི་ནི〈མཚོ་སྔོན་བོད་ཡིག་གསར་འགྱུར〉སྤེལ་འགོ་ཚུགས་ནས་ལོ་ངོ55 འཁོར་བའི་སྐྱེས་སྐར་དུ་ཕུལ་བ་ཡིན།དེང་རབས་རྩོམ་རིག་ལས་སྒྲུང་གཏམ་གསར་བའི་ཐོག་མར་བགྲང་རུང་བའི་དོན་གྲུབ་རྒྱལ་གྱིས་བརྩམས་པའི〈པད་མཚོ〉དང་〈འབྲུག་མཚོ〉སོགས་བརྩམས་ཆོས་སྐོར་ཞིག་ཚགས་པར་འདིའི་སྟེང་ནས་ལང་ཚོའི་འདབ་ལག་རྒྱས་པ་ཡིན་ལ། དེ་མིན་རང་རེའི་བོད་ཀྱི་རྩོམ་སྟེགས་སྟེང་བག་ཆགས་ཅུང་ཟབ་མོ་བཞག་ཡོད་པའི་རྩོམ་པ་པོ་གང་མང་ཞིག་གི་གསར་རྩོམ་གྱི་འབྲས་བུ་ཡང་འདི་ནས་སྨིན་པ་ཡིན་པས། འདི་ལས་ང་ཚོས་ཚགས་པར་འདིའི་ལས་གཉེར་པ་རྣམས་ཀྱི་བློ་ཁོག་ཡངས་ཚུལ་དང་མིག་དབལ་རྣོ་ཚུལ་གྱི་ཆ་རེ་ཅིས་ཀྱང་མཐོང་ཐུབ་པ་ཡིན།དེང་གི་དུས་རབས་འདི་ནི‘‘མཁས་བརྒྱ་འགྲན་གླེང་དང་། མེ་ཏོག་མཉམ་བཞད’’ཀྱི་དུས་རབས་ཤིག་ཡིན་པ་དང་། ཉེ་བའི་ལོ་འདི་འགའི་རིང་ནི་བོད་ཀྱི་ཤེས་རིག་གི་ཡོ་ལང་དྲག་ཏུ་རྒྱས་པའི་བསྐལ་བ་བཟང་པོར་འཁེལ་འདུག་པར་མ་ཟད། སྒོས་སུ་རྩོམ་རིག་གི་མྱུ་གུ་ཕྱོགས་ཀུན་ནས་ཆར་ཕྱིའི་ཤ་མོ་བཞིན་བརྡོལ་འགོ་བརྩམས། ཕལ་ཆེར་ལོ་ངོ་ཉི་ཤུ་ཙམ་གྱི་དུས་ཡུན་ཐུང་ངུ་འདིའི་ནང་སྔོན་དང་གཏན་ནས་མི་འདྲ་བའི་འཕེལ་རྒྱས་བྱུང་ཡོད་པ་མིག་་མཐོང་ལག་ཟིན་ཡིན་ལ། དེ་བཞིན་དུ་ཀུན་གྱིས་ཀྱང་གདེང་འཇོག་དང་་་—346—

མཇུག་བྱང་།བསྟོད་བསྔགས་ཀྱི་མེ་ཏོག་གཏོར་བཞིན་མཆིས།དེབ་འདིའི་ནང1996ལོའི་ཚུན་དུ་རང་རེའི་ཚགས་པར་གྱི〈རིག་རྩལ་གཞོགས་བཀོད〉 སྟེང་བཀོད་པའི་སྒྲུང་གཏམ་དང་ལྷུག་རྩོམ་དང་སྙན་ངག་བཅས་ལས་ནང་དོན་དང་རྣམ་པ་ཕྱོགས་གང་ཐད་ནས་ལེགས་ཤོས་དང་འཐུས་ཚབ་ཏུ་རུང་བ་བདམས་ཡོད་པ་དང་། ལྷག་པར་དུ་དེང་རབས་རྩོམ་རིག་གི་ཐད་ལྟོས་བཅས་ཀྱིས་གྲུབ་འབྲས་མངོན་གསལ་བླངས་ཡོད་པའི་རྩོམ་པ་པོ་སྐོར་ཞིག་གི་བརྩམས་ཆོས་བསྡུས་ཐོག རྩོམ་འབྲིའི་ཕྱོགས་ལ་བརྩོན་པ་ཆེ་ཞིང་བློ་རིག་བཟང་ལ་སྙིང་སྟོབས་དང་ལྡན་པའི་གཞོན་སྐྱེས་དག་གི་བརྩམས་ཆོས་ལས་ཀྱང་ཁྱད་ཆོས་འབུར་དུ་ཐོན་པ་སྐོར་ཞིག་བསྡུས་ཡོད་དེ། བསྡོམས་པས་རྩོམ74འདུས་ཤིང་། རིགས་སུ་བཀར་ན་སྒྲུང་གཏམ11 དང་ལྷུག་རྩོམ27 དང་སྙན་ངག23 ལོངས་ལ། གཞན་ཡང་སྙན་ངག་པ་ཡི་དམ་ཚེ་རིང་སྐུ་གཤེགས་པར་སྤེལ་བའི་རྗེས་དྲན་རྩོམ་ཡིག14 ཟུར་བཀོད་ཀྱི་ཚུལ་དུ་བཀོད་ཡོད།འདིར་གསལ་བཤད་བྱེད་དགོས་པ་ཞིག་ནི། བོད་ཡིག་གི་རྩོམ་རིག་བང་མཛོད་ནང་ནས་ལྷུག་རྩོམ་གྱི་ཤིང་རྟའི་སྲོལ་ལམ་དོག་པ་དང་བརྩམས་ཆོས་ཀྱི་འབོར་ཆུང་བའི་ཞན་ཆ་ལ་གཞིག་ནས། སྔོན་གྱི་ལྷུག་རྩོམ་ལ་གོ་བ་ལེན་སྟངས་ཏེ་རི་ཆུ་ལ་བསྟོད་པ་དང་ཕ་མ་དང་དགེ་རྒན་སོགས་ལ་བསྟོད་པ་སོགས་གོམས་སྲོལ་ཏུ་གྱུར་པ་དེ་ཙམ་ལས་འདའ་སྟེ། བསམ་བློའི་བསྐྱེད་ཡངས་པ་དང་སྐབས་བབ་ཀྱི་དོན་བྱ་བརྗོད་པ་སོགས་བརྗོད་བྱ་ཕུན་སུམ་ཚོགས་པའི་རྩོམ་ཡིག་བསྡུས་ཡོད་པས། ལྷུག་རྩོམ་གྱི་གོ་ཁྱབ་རྒྱ་ཇེ་ཆེར་བཏང་ཡོད་ཅིང་སྣ་མང་སྣེ་འཛིང་ཅན་དུ་འགྱུར་བར་འབད་ཁུལ་བྱས་ཡོད་ལ། རྩོམ་ཡིག་གི་སྒྲིག་་སྟངས་ཐད་རང་རེའི་ཚགས་པར་སྟེང་བཀོད་པའི་ཟླ་ཚེས་ཀྱི་སྔ་གཞུག་ལྟར་དུ་ཡིན། གཞན་དེབ་འདི་བསྒྲིགས་པའི་གོ་རིམ་ཁྲོད་དུ་ཕུལ་བྱུང་བརྩམས་ཆོས་ལ་ལ་ཞིག་གདམ་ཐུབ་མེད་པའི་གནས་ཚུལ་ཡང་མཆིས་སྲིད་མོད། དེ་ནི་རྩོམ་—347—

དྲི་བཟང་ཐུལ་བའི་སྨན་ལྗོངས།སྒྲིག་པའི་ལས་ཀར་འཐུས་ཤོར་བྱུང་བ་ཡིན་གྱི། གཞན་གང་ལའང་ཁག་དཀྲི་ས་མེད་པས་འདིར་ཆེད་དུ་བཟོད་གསོལ་ཞུས་པ་ལགས།མཇུག་ཏུ〈མཚོ་སྔོན་བོད་ཡིག་གསར་འགྱུར〉ལ་རྒྱབ་སྐྱོར་གནང་བའི་རྩོམ་པ་པོ་དང་ཀློག་པ་པོ། གཞན་ཡང་ཐུགས་ཁུར་གྱི་ཨ་ལོང་མ་ལྷོད་པའི་མགོ་ཁྲིད་དང་གྲོགས་པོ་ཡོངས་ལ་ཐུགས་རྗེ་ཆེ་ཞུ་བ་དང་ཆབས་ཅིག དེང་ཕྱིན་ཡང་ཚགས་པར་འདིའི་ལས་ལམ་ལ་འགྲོ་ཆེད་མུ་མཐུད་དུ་གཟིགས་སྐྱོང་གནང་བའི་རེ་འདུན་ཞུས་པ་ཡིན། །ཞེས་དེབ་འདིའི་སྒྲིག་པ་པོ་ཆེ་རིང་བཀྲ་ཤིས་ནས་སྦྱི་ལུགས་ཀྱི2006ལོའི་ཟླ3པའི་ཆེས7ཉིན་ཟི་ལིང་ནས་ཕུལ། ། ་ ་ ་ ་—348—

རྩོམ་སྒྲིག་འགན་འཁུར་པ། དཔལ་འཛོམས། ཚེ་རིང་བཀྲ་ཤིས།རྶཱ41ལྐོ⑫ ་༧ ཟ ༧སྙེ1ཙཱའིཨོམདུན་ཤོག་ཇུས་འགོད་པ། མེ་ལོང་།ཛྲ1ཁྲོཥྛསྙེ། རྩ ཀྲེ་དྲི་བཟང་ཐུལ་བའི་སྨན་ལྗོངས།སྒྲིག་པ་པོ། མཚོ་སྔོན་བོད་ཡིག་གསར་འགྱུར་ཁང་།དཔེ་སྐྲུན་མཁན། མི་རིགས་དཔེ་སྐྲུན་ཁང་།འགྲེམས་སྤེལ་མཁན། མི་རིགས་དཔེ་སྐྲུན་ཁང་།གནས་ཡུལ། པེ་ཅིན་ཧོ་ཕིང་ལི་བྱང་ལམ་ཨང་14པ།སྦྲག་སྲིད་ཨང་གྲངས། 100013ཁ་པར་ཨང་གྲངས། 010—64275311པར་འདེབས་མཁན། པེ་ཅིན་ཏི་ཞིན་པར་འདེབས་ཚད་ཡོད་ཀུང་སི།བརྒྱུད་འཆོང་མཁན། རྒྱལ་ཡོངས་ས་གནས་སོ་སོའི་ཞིན་ཧྭ་དཔེ་ཚོང་ཁང་།དེབ་ཚད། 850གོབོ་྾1168པོངོ་ 1 ༼32པར་གཞིའི་སྒྲིག་ཐེངས། 2006ལོའི་ཟླ་6པར་པར་གཞི་དང་པོ་བསྒྲིགས།པར་ཐེངས། 2006ལོའི་ཟླ་6པར་པེ་ཅིན་དུ་པར་ཐེངས་དང་པོ་བརྒྱབ།པརགྲངས། རྙི)01— 1500རིན་གོང་། ་ར་18 50 ་